เลขานุการรัฐมนตรีกระทรวงยุติธรรม เข้าตรวจเยี่ยมเรือนจำจังหวัดลำพูน พร้อมให้คำแนะนำเพื่อดูแลคุณภาพชีวิตของผู้ต้องขัง ว่าที่ร้อยตรี ธนกฤต จิตรอารีรัตน์ เลขานุการรัฐมนตรีว่าการกระทรวงยุติธรรม  เข้าตรวจเยี่ยมเรือนจำจังหวัดลำพูน พร้อมให้คำแนะนำเพื่อดูแลคุณภาพชีวิตของผู้ต้องขัง ในวันเสาร์ที่ ๒๘ พฤศจิกายน ๒๕๖๓ ว่าที่ร้อยตรี ธนกฤต จิตรอารีรัตน์ เลขานุการรัฐมนตรีว่าการกระทรวงยุติธรรมได้เดินทางเข้าตรวจเยี่ยมเรือนจำจังหวัดลำพูน  
เพื่อดูสภาพความเป็นอยู่และคุณภาพชีวิตของผู้ต้องขัง โดยได้แจ้งนโยบายของนายสมศักดิ์ เทพสุทิน รัฐมนตรีว่าการกระทรวงยุติธรรม พร้อมให้คำแนะนำในเรื่องการดูแลคุณภาพชีวิตของผู้ต้องขัง การรักษาพยาบาลให้ถูกสุขลักษณะ  การบริหารจัดการเพื่อลดความแออัดภายในเรือนจำ และการฝึกวิชาชีพ รวมทั้งได้พูดให้กำลังใจเจ้าหน้าที่ในการปฏิบัติหน้าที่และผู้ต้องขังเพื่อเตรียมความพร้อมในการกลับสู่สังคมต่อไป
รัฐบาลไทย-ข่าวทำเนียบรัฐบาล-เลขานุการ รมว.ยุติธรรม ปลูกป่าเฉลิมพระเกียรติสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง และเปิดโครงการพัฒนาหลักสูตรการฝึกวิชาชีพเกษตรอินทรีย์ให้กับผู้ต้องขัง วันอาทิตย์ที่ ๒๙ พฤศจิกายน ๒๕๖๓
เลขานุการ รมว.ยุติธรรม ปลูกป่าเฉลิมพระเกียรติสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง และเปิดโครงการพัฒนาหลักสูตรการฝึกวิชาชีพเกษตรอินทรีย์ให้กับผู้ต้องขังเรือนจำกลางเชียงใหม่ ณ เรือนจำชั่วคราวแม่แตง
ในวันศุกร์ที่ ๒๗ พฤศจิกายน ๒๕๖๓ เวลา ๑๐.๐๐ น. ว่าที่ ร.ต.ธนกฤต จิตรอารีย์รัตน์ เลขานุการรัฐมนตรีว่าการกระทรวงยุติธรรม เป็นประธานในพีธีปลูกป่าเฉลิมพระเกียรติสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง และเปิดโครงการพัฒนาหลักสูตรการฝึกวิชาชีพเกษตรอินทรีย์ให้กับผู้ต้องขังเรือนจำกลางเชียงใหม่ ณ เรือนจำชั่วคราวแม่แตง อำเภอแม่แตง จังหวัดเชียงใหม่
โดยเลขานุการรัฐมนตรีว่าการกระทรวงยุติธรรม ได้ปลูกต้นทุเรียนและต้นยางนา เพื่อเพิ่มพื้นที่ป่า เฉลิมพระเกียรติ สมเด็จพระนางเจ้าสิริกิติ์พระบรมราชินีนาถ พระบรมราชชนนีพันปีหลวง เนื่องในโอกาส มหามงคลเฉลิมพระชนมพรรษา ๘๘ พรรษา เพื่อแสดงความจงรักภักดี และสำนึกในพระมหากรุณาธิคุณที่ทรงให้ความสำคัญกับทรัพยากรป่าไม้
สำหรับโครงการฝึกอาชีพเกษตรอินทรีย์ฯ ณ  เรือนจำชั่วคราวแม่แตง อำเภอแม่แตง จังหวัดเชียงใหม่ ในพื้นที่ จำนวนกว่า ๔๙๕ ไร่ ติดแม่น้ำปิง เพื่อส่งเสริมให้ผู้ต้องขังที่ใกล้พ้นโทษ ได้เรียนรู้วิชาการเกษตรอินทรีย์ การเลี้ยงสัตว์  และการบริการท่องเที่ยว มีทักษะการดำรงชีวิตเพื่อคืนคนดีสู่สัคม  ซึ่งพื้นที่แห่งนี้จะมีการพัฒนาส่งเสริมให้เป็นแหล่งท่องเที่ยวเชิงอนุรักษ์ด้วย
ทั้งนี้เพื่อให้ผู้ต้องโทษ ที่ใกล้พ้นโทษมีอาชีพติดตัว และมีรายได้ผลิตจะนำไปขาย หรือเลี้ยงผู้ต้องโทษ พร้อมทั้งรับมอบรถแทรกเตอร์ จำนวน ๑ คัน และรถยนต์กระบะ จำนวน ๒ คัน จากสำนักงานป้องกันและปราบปรามยาเสพติดภาค ๕ เพื่อนำมาใช้ในการการพัฒนาเรือนจำชั่วคราวแม่แตงต่อไป
รัฐบาลไทย-ข่าวทำเนียบรัฐบาล-กระทรวงมหาดไทย เชิญชวนพี่น้องประชาชนชมนิทรรศการ "ความสุขที่พ่อให้" และ "ความดีที่แบ่งปัน" เนื่องในวันพ่อแห่งชาติ ระหว่างวันที่ ๑-๖ ธันวาคม ๒๕๖๓ ณ บริเวณถนนสนามไชยตลอดเส้นทาง วันอาทิตย์ที่ ๒๙ พฤศจิกายน ๒๕๖๓
ทั้งนี้ หน่วยงานของรัฐสามารถดาวน์โหลดคู่มือได้ที่เว็บไซต์ หัวข้อดาวน์โหลดแนะนํา/คู่มือ/การเชื่อมโยงข้อมูล/คู่มือการเชื่อมโยงประกาศจัดซื้อจัดจ้างจากระบบไปยังเว็บไซต์หน่วยงานของรัฐในรูปแบบ หากมีข้อสงสัยสามารถติดต่อสอบถามได้ที่ นางมริษฎา ภู่ขวัญทองและนางสาวอรุณรัตน์ ลิขิตทางธรรม หมายเลขโทรศัพท์ ๐-๒๑๒๗ ๗๐๐๐ ต่อ ๔๓๓๘
ตามพระราชบัญญัติการจัดซื้อจัดจ้างและการบริหารพัสดุภาครัฐ พ.ศ. ๒๕๖๐ มีผลบังคับใช้ เมื่อวันที่ ๒๓ สิงหาคม ๒๕๖๐ โดยการเผยแพร่ประกาศและเอกสารซื้อหรือจ้าง ตามมาตรา ๖๒ กําหนดให้หน่วยงานของรัฐประกาศเผยแพร่ในระบบเครือข่ายสารสนเทศของกรมบัญขีกลาง และของหน่วยงานของรัฐตามวิธีการที่กรมบัญชีกลางกําหนด และให้ปิดประกาศ โดยเปิดเผย ณ สถานที่ปิดประกาศของหน่วยงานของรัฐ
และมาตรา ๖๖ ให้หน่วยงานของรัฐประกาศผลผู้ชนะการจัดซื้อจัดจ้างหรือผู้ได้รับการคัดเลือก และเหตุผลสนับสนุนในระบบเครือข่ายสารสนเทศของกรมบัญชีกลางและของหน่วยงานของรัฐตามวิธีการที่กรมบัญชีกลางกําหนด และให้ปิดประกาศโดยเปิดเผย ณ สถานที่ปิดประกาศของหน่วยงานของรัฐ นั้น
กรมบัญชีกลางขอเรียนว่า หน่วยงานของรัฐสามารถเชื่อมโยงประกาศจัดซื้อจัดจ้างจากเว็บไซต์ ไปยังเว็บไซต์ของหน่วยงานของรัฐ ผ่านเทคโนโลยีเพื่อลดความซ้ำซ้อน ในการนําเข้าข้อมูลเพื่อเผยแพร่ที่เว็บไซต์ของหน่วยงาน และความผิดพลาดโดยหน่วยงานที่สนใจสามารถปรับปรุงเว็บไซต์ของหน่วยงาน ตามคู่มือการเชื่อมโยงประกาศจัดซื้อจัดจ้างจากระบบ ไปยังเว็บไซต์หน่วยงานของรัฐในรูปแบบ
เรียน ปลัดกระทรวง อธิบดี อธิการบดี เลขาธิการ ผู้อํานวยการ ผู้บัญชาการ ผู้ว่าราชการจังหวัด ผู้ว่าราชการกรุงเทพมหานคร ผู้ว่าการ หัวหน้ารัฐวิสาหกิจ หัวหน้าส่วนราชการท้องถิ่น และหัวหน้าหน่วยงานอื่นของรัฐ จึงเรียนมาเพื่อโปรดทราบ กลุ่มงานพัฒนาระบบจัดซื้อจัดจ้างภาครัฐ โทรศัพท์ ๐-๒๑๒๗ ๗๐๐๐ ต่อ ๔๓๓๘ โทรสาร ๐-๒๑๒๗ ๗๑๘๕-๖ ๒๒ มกราคม ๒๕๖๑ กรมบัญชีกลาง ถนนพระราม ๖ กทม. ๑๐๔๐๐
เรื่อง การเชื่อมโยงประกาศจัดซื้อจัดจ้างจากเว็บไซต์ ไปยังเว็บไซต์ของหน่วยงานของรัฐ ที่ กต ๐๔๓๓/ว ๓๗ เรื่อง ไม่อนุญาตให้นักเรียนนําจักรยานยนต์มาโรงเรียน ด้วยโรงเรียนสุวรรณารามวิทยาคม มีความห่วงใยและใส่ใจกับความปลอดภัยในการใช้รถใช้ถนนจึงไม่อนุญาตให้นักเรียนนําจักรยานยนต์มาโรงเรียน เนื่องจากเป็นที่ทราบทั่วกันว่าจักรยานยนต์เป็นปัจจัยที่ทําให้เกิดอุบัติเหตุมากที่สุด
ประกอบกับมี พ.ร.บ. รถยนต์ พ.ศ. ๒๕๒๒ ที่กําหนดเรื่องอายุของผู้ขับรถ และสํานักงานคณะกรรมการการศึกษาขั้นพื้นฐาน กระทรวงศึกษาธิการ ได้กําชับมาถึงโรงเรียนอยู่เสมอในเรื่องนี้ และการที่นักเรียนนําจักรยานยนต์มาจอดบริเวณริมรั้วข้างโรงเรียนนั้น ทางโรงเรียนได้รับการร้องเรียนจากชุมชนเรื่องความไม่สะดวกในการใช้ถนน ทางโรงเรียนจึงขอความร่วมมือนักเรียนที่นําจักรยานยนต์มาโรงเรียนให้นําจักรยานยนต์ไปจอดบริเวณอื่น
และหากเกิดกวรเสียหายหรือชํารุด ทางโรงเรียนจะไม่รับผิดขอบใดๆ ทั้งสิ้น และให้ผู้ปกครองที่อนุญาตให้นักเรียนนําจักรยานยนต์มาโรงเรียนรับผิดชอบในการหาที่จอดที่ปลอดภัยเองพร้อมกับช่วยกวดขันให้บุตรหลานในการขับขี่รถจักรยานยนต์ตามกฎจราจร และสวมหมวกนิรภัย ขณะขับขี่จักรยานยนต์ทุกครั้งจึงเรียนมาเพื่อทราบและแจ้งกําชับนักเรียนให้ตระหนักเห็นความสําคัญในเรื่องนี้ หวังว่าคงให้ความร่วมมือด้วยดีเช่นเคย
กลุ่มบริหารทั่วไป, โทรศัพท์ ๐ - ๒๔๒๔ - ๖๘๗๓ ต่อ ๑๐๔, โทรสาร ๐ - ๒๔๓๕ - ๐๒๖๒, เรียน ผู้ปกครองนักเรียนที่นําจักรยานยนต์มาโรงเรียน, ๓ กรกฎาคม ๒๕๖๒, ที่ ศธ ๐๔๒๓๑.๓๐/๔๐๙, โรงเรียนสุวรรณารามวิทยาคม ๕๑๒/๑ ถนนจรัญสนิทวงศ์ ๓๒ แขวงศิริราช เขตบางกอกน้อย กรุงเทพมหานคร ๑๐๗๐๐
ที่ ศธ ๐๔๐๒๕/๒๒๘๘ สํานักงานเขตพื้นที่การศึกษาประถมศึกษาขอนแก่น เขต ๑ ถนนศูนย์ราชการ อําเภอเมือง จังหวัดขอนแก่น ๔๐๐๐๐, ๘ กรกฎาคม ๒๕๖๒, เรื่อง สําเนาหนังสือราชการ, เรียน ผู้อํานวยการโรงเรียนทุกโรงเรียน, สิ่งที่ส่งมาด้วย สําเนาหนังสือราชการ จํานวน ๑ ชุด ด้วย สํานักงานคณะกรรมการการศึกษาขั้นพื้นฐาน ได้จัดส่งสําเนาหนังสือ มาเพื่อทราบและถือปฏิบัติ ดังนี้
๑. หนังสือกรมบัญชีกลาง ด่วนที่สุดที่ กค ๐๔๐๕.๒/ว ๘๒ ลงวันที่ ๒๒ กุมภาพันธ์ ๒๕๖๒ เรื่อง การซ้อมความเข้าใจเกี่ยวกับการดําเนินการจําหน่ายพัสดุ โดยวิธีการขายทอดตลาด ตามระเบียบกระทรวงการคลังว่าด้วยการจัดซื้อจัดจ้างและการบริหารพัสดุภาครัฐ พ.ศ. ๒๕๖๐ ข้อ ๒๑๕ วรรคหนึ่ง (๑)
๒. หนังสือกรมบัญชีกลาง ด่วนที่สุด ที่ กค(กวจ) ๐๔๐๕.๒/ว ๘๓ ลงวันที่ ๒๒ กุมภาพันธ์ ๒๕๖๒ เรื่อง การซ้อมความเข้าใจการบอกเลิกสัญญาหรือข้อตกลง ตามระเบียบกระทรวงการคลังว่าด้วยการจัดซื้อ จัดจ้างและการบริหารพัสดุภาครัฐ พ.ศ. ๒๕๖๐ ข้อ ๑๘๓
๓. หนังสือกรมบัญชีกลาง ด่วนที่สุด ที่ กค(กวจ) ๐๔๐๕.๒/ว ๙๔ ลงวันที่ ๒ กุมภาพันธ์ ๒๕๖๒ เรื่อง การอนุมัติยกเว้นการวางหลักประกันสัญญาตามระเบียบกระทรวงการคลังว่าด้วยการจัดซื้อจัดจ้างและการบริหารพัสดุภาครัฐ พ.ศ. ๒๕๖๐ ข้อ ๑๖๘ กรณีการจ้างที่ปรึกษาต่างประเทศที่มีกฎหมายธรรมเนียมปฏิบัติหรือจารีตประเพณีแห่งท้องถิ่นของต่างประเทศนั้นกําหนดให้ไม่ต้องวางหลักประกันสัญญา
จึงเรียนมาเพื่อทราบและถือปฏิบัติ กลุ่มบริหารงานการเงินและสินทรัพย์ โทร. ๐-๔๓๒๔-๖๖๖๓ ต่อ ๑๓๕ โทรสาร ๐-๔๓๒๓-๖๕๓๐ ที่ กค ๐๔๑๖๓/ว ๑๗๗ กรมบัญชีกลาง ถนนพระราม ๖ กทม. ๑๐๔๐๐, ๑๒ มิถุนายน ๒๕๖๐เรื่อง การตรวจสอบฐานข้อมูลบุคลากรภาครัฐ เรียน ปลัดกระทรวง อธิบดี เลขาธิการ ผู้อํานวยการ อธิการบดี ผู้บัญชาการตํารวจแห่งชาติ ผู้ว่าราชการจังหวัด
อ้างถึง หนังสือกรมบัญชีกลาง ด่วนที่สุด ที่ กค ๐๔๒๒.๒/ว ๓๗๖ ลงวันที่ ๓๐ กันยายน ๒๕๕๓ ตามหนังสือที่อ้างถึง กรมบัญชีกลางได้กําหนดให้ผู้มีสิทธิและบุคคลในครอบครัวมีหน้าที่รายงานข้อมูลเกี่ยวกับตนเองและบุคคลในครอบครัวต่อส่วนราชการต้นสังกัดภายในระยะเวลา ๑ เดือน นับแต่วันบรรจุเข้ารับราชการ หรือวันที่ข้อมูลมีการเปลี่ยนแปลง และให้นายทะเบียนของส่วนราชการ
(นายทะเบียนบุคลากรภาครัฐ และนายทะเบียนบําเหน็จบํานาญ) ตรวจสอบความถูกต้องของข้อมูล พร้อมทั้งบันทึกข้อมูลดังกล่าวภายใน ๑๕ วันทําการนับจากวันที่ได้รับข้อมูลที่ถูกต้องครบถ้วน นั้นกรมบัญชีกลาง ขอเรียนว่า เพื่อให้ฐานข้อมูลบุคลากรภาครัฐมีข้อมูลที่ถูกต้อง ครบถ้วน และเป็นปัจจุบัน สามารถนําข้อมูลไปใช้ในการปรับปรุงระบบการเบิกจ่ายตรงและพัฒนาสิทธิประโยชน์ให้แก่ผู้มีสิทธิ
ข้าราชการ ลูกจ้างประจํา ผู้รับเบี้ยหวัดบํานาญ) และบุคคลในครอบครัว จึงขอให้ส่วนราชการดําเนินการ ดังนี้ ๑. ประชาสัมพันธ์ให้ผู้มีสิทธิตรวจสอบข้อมูลตนเอง และบุคคลในครอบครัว ผ่านทางโดยผู้มีสิทธิสามารถปรับปรุง แก้ไข  หรือเพิ่มเติมข้อมูลเฉพาะที่อยู่ให้เป็นปัจจุบันได้ สําหรับข้อมูลอื่น ๆ หากผู้มีสิทธิพบว่าข้อมูลใดไม่ถูกต้อง หรือต้องการเพิ่มเติมข้อมูลให้ผู้มีสิทธิพิมพ์แบบ ๗๑๒๗
แล้วกรอกข้อมูลที่ต้องการปรับปรุง แก้ไข หรือเพิ่มเติม พร้อมเอกสารหลักฐานต่าง ๆ ที่เกี่ยวข้อง และลงลายมือชื่อรับรองความถูกต้อง มายื่นต่อนายทะเบียนของส่วนราชการที่ต้นสังกัด ภายในวันที่ ๓๐ มิถุนายน ๒๕๖๐ เพื่อดําเนินการต่อไป โทร. ๐ ๒๑๒๗ ๗๐๐๐ ต่อ ๔๑๐๐ ๔๖๘๔ ๔๓๗๑ ๔๓๑๘ โทรสาร ๐ ๒๑๒๗ ๗๔๐๒ ที่ กค ๐๔๑๖๓/ว ๑๗๗
๒. ให้นายทะเบียนของส่วนราชการตรวจสอบความถูกต้องของข้อมูลที่ผู้มีสิทธิยื่น เพื่อบันทึกข้อมูลที่มีการเปลี่ยนแปลงในฐานข้อมูลบุคลากรภาครัฐ พร้อมทั้งตรวจสอบข้อมูลของผู้มีสิทธิในสังกัดให้ถูกต้อง ครบถ้วน และเป็นปัจจุบัน ภายในวันที่ ๑๔ กรกฎาคม ๒๕๖๐ เช่น การบันทึกคําสั่งลาออก ไล่ออก ปลดออก พักราชการไว้ก่อน การโอนย้ายหน่วยเบิกใหม่ การจดทะเบียนหย่า หรือการบันทึกเลขบัตร ประจําตัวประชาชนไม่ถูกต้อง เป็นต้น
ทั้งนี้ สามารถดาวน์โหลดคู่มือการใช้งานดังกล่าวได้ที่จึงเรียนมาเพื่อโปรดแจ้งให้เจ้าหน้าที่ที่เกี่ยวข้องทราบและถือปฏิบัติ กองสวัสดิการรักษาพยาบาล กลุ่มงานกํากับและตรวจสอบระบบสวัสดิการรักษาพยาบาล โทร. ๐ ๒๑๒๗ ๗๐๐๐ ต่อ ๔๑๐๐ ๔๖๘๔ ๔๓๗๑ ๔๓๑๘ โทรสาร ๐ ๒๑๒๗ ๗๔๐๒
ที่   ศธ ๐๔๕๓๖/๐๐๐๔ โรงเรียนสะนอพิทยาคม หมู่ที่ ๑ ตําบลสะนอ อําเภอยะรัง จังหวัดปัตตานี ๙๔๑๖๐, ๑๙ ตุลาคม ๒๕๕๙ เรื่อง ขอเรียนเชิญเป็นวิทยากร เรียน ผู้อํานวยการโรงเรียนเบญจมราชูทิศ จังหวัดปัตตานีสิ่งที่แนบมาด้วย กําหนดการโครงการ "เพิ่มความรู้ด้านคณิตศาสตร์ สู่รั้วมหาฯลัย" ๑ ฉบับ ด้วยโรงเรียนสะนอพิทยาคม ได้กําหนดจัดโครงการ "เพิ่มความรู้ด้านคณิตศาสตร์ สู่รั้วมหาฯลัย" มีวัตถุประสงค์เพื่อเพิ่มความรู้ ความเข้าใจ
และมีทักษะทางด้านคณิตศาสตร์ได้อย่างถูกต้อง โดยมีผู้เข้าร่วมโครงการคือ นักเรียนชั้นมัธยมศึกษาปีที่ ๖ โรงเรียนสะนอพิทยาคม จํานวน ๕๐ คน ในวันที่ ๒๔ ตุลาคม พ.ศ.๒๕๕๙ณ ห้องประชุมศรีประดู่ โรงเรียนสะนอพิทยาคม รายละเอียดตามสิ่งที่แนบมาด้วย ทางโรงเรียนสะนอพิทยาคมทราบว่าโรงเรียนของท่านมีบุคลากรที่มีความรู้ ความสามารถ และมีประสบการณ์ทางด้านคณิตศาสตร์เป็นอย่างดี ดังนั้น ทางโรงเรียนจึงขอเรียนเชิญ นางสาวศศิณา จิตวารีย์ มาเป็นวิทยากรในการจัดกิจกรรมตามวัน เวลา และสถานที่ดังกล่าว จึงเรียนมาเพื่อโปรดให้ความอนุเคราะห์เป็นวิทยากรจัดกิจกรรมตามหัวข้อ วัน เวลา และสถานที่ดังกล่าวด้วย จะเป็นพระคุณยิ่ง
(ฝ่ายวิชาการ) โทร. ๐-๗๓๓๓-๕๙๒๔ มหาวิทยาลัยสุโขทัยธรรมาธิราช ตำบลบางพลู อำเภอปากเกร็ด เรื่อง ขอเรียนเชิญเข้าร่วมประชุมทางวิชาการและการนําเสนอผลงานวิจัยวิทยานิพนธ์ด้านการพัฒนาทรัพยากรมนุษย์ เรียน ผู้อํานวยการวิทยาลัยพณิชยการบางนา สิ่งที่ส่งมาด้วย ๑. โครงการและกําหนดการจัดประชุมทางวิชาการ
ที่ ศธ ๑๓๒๗.๐๓/ว.๑๒๗ ด้วยสถาบันวิจัยและพัฒนา ร่วมกับสาขาวิชาศึกษาศาสตร์มหาวิทยาลัยสุโขทัยธรรมาธิราชกําหนดให้มีการจัดประชุมทางวิชาการและการนําเสนอผลงานวิจัยและวิทยานิพนธ์ ด้านการพัฒนาทรัพยากรมนุษย์เนื่องในโอกาสวันสถาปนามหาวิทยาลัย ครบรอบ ๑๙ ปี ในวันศุกร์ที่ ๕ กันยายน ๒๕๖๒ ตั้งแต่เวลา ๐๘.๐๐-๑๖.๓๐ น. ณ ห้องประชุม ๑๔๘ อาคารสัมมนา ๒
จังหวัดนนทบุรี ๑๑๑๒๐ มหาวิทยาลัยสุโขทัยธรรมาธิราช สถาบันวิจัยและพัฒนาใด้พิจารณาแล้วเห็นว่าการประชุมทางวิชาการและการนําเสนอ ๒๑ สิงหาคม ๒๕๖๒ ผลงานวิจัยและวิทยานิพนธ์ดังกล่าวจะเป็นประโยชน์แก่บุคลากรในหน่วยงานของท่าน จึงขอเรียนท่านและบุคลากรของท่าน เข้าร่วมการประชุมทางวิชาการดังกล่าว โดยไม่ต้องเสียค่าลงทะเบียน สําหรับท่านที่สนใจเช้าร่วมการประชุมทางวิชาการในครั้งนี้
กรุณาแจ้งความจํานงโดยกรอกใบตอบรับและส่งกลับไปที่สถาบันวิจัยและพัฒนา มหาวิทยาลัยสุโขทัยธรรมาธิราช ตำบลบางพลู อําเภอปากเกร็ด จังหวัดนนทบุรี ภายในวันที่ ๓๐ สิงหาคม ๒๕๖๒ จึงเรียนมาเพื่อโปรดพิจารณา และขอความอนุเคราะห์ประชาสัมพันธ์ให้บุคลากรในสังกัดสถาบันวิจัยและพัฒนาโทร. ๐๒๕๐๓-๒๑๒๑-๔ ต่อ ๓๑๙๒-๕ โทรสาร ๐-๒๕๐๓-๔๘๙๘
ที่ นร ๐๑๐๖/ว ๒๐๑๙ สํานักนายกรัฐมนตรี ทําเนียบรัฐบาล กทม. ๑๐๓๐๐ เรื่อง คำอธิบายการพิมพ์หนังสือราชการภาษาโทยด้วยโปรแกรมการพิมพ์ในเครื่องคอมพิวเตอร์ และตัวอย่างการพิมพ์ ๓๐ พฤศจิกายน ๒๕๕๓ เรียน อ้างถึง หนังสือสํานักเลขาธิการคณะรัฐมนตรี ด่วนที่สุด ที่ นร ๐๕๐๖/ว ๑๖๔ ลงวันที่ ๑๓ กันยายน ๒๕๕๓ สิ่งที่ส่งมาด้วย สําเนาคําอธิบายการพิมพ์หนังสือราชการภาษาไทยด้วยโปรแกรมการพิมพ์ในเครื่องคอมพิวเตอร์
และตัวอย่างการพิมพ์หนังสือจำนวน ๓ แบบ ตามหนังสือที่อ้างถึง สํานักเลขาธิการคณะรัฐมนตรีได้แจ้งมติคณะรัฐมนตรีเมื่อวันที่ ๗ กันยายน ๒๕๕๓ ซึ่งเห็นชอบให้หน่วยงานภาครัฐทุกหน่วยดําเนินการติดตั้งรูปแบบตัวพิมพ์ (พ่อนต์) สารบรรณ และรูปแบบตัวพิมพ์ (ฟอนต์) อื่น ๆ ทั้งหมดจํานวน ๑๓ รูปแบบตัวพิมพ์ของสํานักงานล่งเสริมอุตสาหกรรม-ซอฟแวร์แห่งชาติ (องค์การมหาชน) และกรมทรัพย์สินทางปัญญา
เพิ่มเข้าไปในระบบปฏิบัติการ ไทยโอเอสและใช้รูปแบบดัวพิมพ์ดังกล่าวแทบรูปแบบตัวพิมพ์เดิม เพื่อให้เอกสารของส่วนราชการเป็นไปอย่างมีมาตรฐาน ไม่มีปัญหาละเมิดลิขสิทธิ์และไม่ขึ้นกับระบบปฏิบัติการระบบใดระบบหนึ่ง ตามที่กระทรวงเทคโนโลยี-สารสนเทศและการสื่อสารได้เสนอ ความละเอียดแจ้งแล้ว นั้น
อาศัยอํานาจตามระเบียบสํานักนายกรัฐมนตรี ว่าด้วยงานสารบรรณ พ.ศ. ๒๕๖๖ ข้อ ๘ ปลัดสํานักนายกรัฐมนตรีจึงได้จัดทําคำอธิบายการพิมพ์หนังสือราชการภาษาไทยด้วยโปรแกรมการพิมพ์ในเครื่องคอมพิวเตอร์ เป็นคําอธิบายเพิ่มเติมต่อจากคำอธิบายการพิมพ์หนังสือราชการภาษาไทยด้วยครื่องพิมพ์คีดในคําอธิบาย ๔ ท้ายระเบียบสํานักนายกรัฐมนตรี ว่าด้วยงานสารบรรณ พ.ศ. ๒๕๒๖ และที่แก้ไขเพิ่มเติม พร้อมด้วย
ตัวอย่างการพิมพ์หนังสือดังกล่าว เพื่อให้ส่วนราชการได้ถือเป็นแนวทางปฏิบัติในการจัดทําหนังสือราชการและการพิมพ์หนังสือราชการที่มีรูปแบบเป็นมาตวฐานเดียวกันตามนัยมติคณะรัฐมนตรีดังกล่าว ดังปรากฏตามสิ่งที่ส่งมาด้วยสําหรับการจัดทําหนังสือราชการตามแบบท้ายระเบียบฯ จํานวน ๑๑ แบบ เห็นควรใช้รูปแบบตัวพิมพ์ไทยสารบรรณขนาด ๑๖ พอยท์ อันจะเป็นประโยชย์ต่อการพัฒนาระบบจัดเก็บข้อมูลข่าวสาร
หรือหนังสือราชการในระบบอิเล็กทรอนิกส์ของส่วนราชการต่อไป ทั้งนี้ สามารถดาวน์โหลดแผ่นแบบมาตรฐานการพิมพ์หนังสือภายนอก หนังสือภายใน และหนังสือประทับตรา ได้ที่ จึงเรียนมาเพื่อโปรดทราบ และกรุณาแจ้งให้ส่วนราชการในสังกัดทราบ และถือปฏิบัติต่อไป สํานักงานปลัดสํานักนายกรัฐมนตรี สำนักกฏหมายและระเบียบกลาง โทร. ๐ ๒๒๘๒ ๒๖๙๙ โทรสาร ๐ ๒๒๘๖ ๗๘๙๖
ที่ ศธ ๐๔๑๖๗.๐๑/ว๒๘๘๐ สํานักงานเขตพื้นที่การศึกษาประถมศึกษา สุรินทร์ เขต ๒ ๒๑๙ หมู่๑ ถ.ศรีรัตน์ ต.รัตนบุรี อ.รัตนบุรี จ.สุรินทร์ ๓๒๑๓๐ เรื่อง การจ้างครูอาจารย์ชาวต่างชาติของสถานศึกษา ๑๙ กันยายน ๒๕๕๗เรียน ผู้บริหารสถานศึกษาในสังกัด สิ่งที่ส่งมาด้วย หนังสือสํานักงานจัดหางานจังหวัดสุรินทร์ ที่ สร ๐๐๒๘/ว ๒๘๙๕ ลว. ๑๕ กันยายน ๒๕๕๗ จํานวน ๑ ฉบับ
ด้วย สํานักงานจัดหางานจังหวัดสุรินทร์ ได้แจ้งมีขณะนี้ปรากฏว่าโรงเรียนและสถานศึกษาต่างๆ หลายแห่งของจังหวัดสุรินทร์ได้มีการว่าจ้างครูอาจารย์ชาวต่างประเทศเข้ามาสอนให้แก่นักเรียนนักศึกษา โดยไม่ได้ยื่นขอใบอนุญาตทํางานต่อสํานักงานจัดหางานจังหวัดสุรินทร์ หรือยื่นล่าข้าหลังจากมีการทํางานไปแล้วซิ่งเป็นการกระทําที่ผิดกฎหมาย สํานักงานจัดหางานจังหวัดสุรินทร์จึงขอเรียนขี้แจง (รายละเอียดตามลิ่งที่ส่งมาพร้อมนี้)
ในการนี้ สํานักงานเขตพื้นที่การศึกษาประถมศึกษาสุรินทร์ เขต ๒ จึงขอแจ้งให้สถานศึกษาในสังกัดทราบเพื่อถือปฏิบัติให้เป็นไปตามกฎหมายต่อไปจึงเรียนมาเพื่อทราบและพิจารณาดำเนินการต่อไป กลุ่มอํานวยการ โทร. ๐ ๔๔๕๙ ๙๒๗๐ โทรสาร ๐ ๔๔๕๙ ๙๒๓๒
ที่ กค ๐๔๐๙.๒/ว ๑๘๕ กรมบัญชีกลาง ถนนพระรามที่ ๖ กทม. ๑๐๔๐๐ เรื่อง การพัฒนาบุคลากรด้านการควบคุมภายในและการบริหารจัดการความเสี่ยงขององค์กรปกครองส่วนท้องถิ่น ๙ มีนาคม ๒๕๖๕ เรียน ผู้ว่าราชการกรุงเทพมหานคร นายกเมืองพัทยา นายกองค์การบริหารส่วนจังหวัด นายกเทศมนตรี นายกองค์การบริหารส่วนตําบล
อ้างถึง ๑. หนังสือกระทรวงการคลัง ด่วนมาก ที่ กค ๐๔๐๙.๓/ว ๑๐๕ ลงวันที่ ๕ ตุลาคม ๒๕๖๑ ๒. หนังสือกระทรวงการคลัง ที่ กค ๐๔๐๙.๔/ว ๒๓ ลงวันที่ ๑๙ มีนาคม ๒๕๖๒ ตามหนังสือที่อ้างถึง ๑ และ ๒ กระทรวงการคลังได้กําหนดหลักเกณฑ์กระทรวงการคลังว่าด้วยมาตรฐานและหลักเกณฑ์ปฏิบัติการควบคุมภายในสําหรับหน่วยงานของรัฐ พ.ศ. ๒๕๖๑ และหลักเกณฑ์กระทรวงการคลังว่าด้วยมาตรฐานและหลักเกณฑ์ปฏิบัติ
การบริหารจัดการความเสี่ยงสําหรับหน่วยงานของรัฐ พ.ศ. ๒๕๖๒ นั้น กรมบัญชีกลางพิจารณาแล้ว ขอเรียนว่า เพื่อเสริมสร้างให้บุคลากรองค์กรปกครองส่วนท้องถิ่นมีความรู้ความเข้าใจเกี่ยวกับการควบคุมภายในและการบริหารจัดการความเสี่ยง ตามหลักเกณฑ์กระทรวงการคลังข้างต้น จึงขอเชิญบุคลากรและผู้รับผิดชอบด้านการควบคุมภายในและการบริหารจัดการความเสี่ยงของหน่วยงานท่านเข้าร่วมอบรม
ในเรื่องการควบคุมภายในและการบริหารจัดการความเสี่ยงผ่านระบบออนไลน์ในรูปแบบเฟซบุ๊ค ไลฟ์ (เพจกองตรวจสอบภาครัฐ) ในวันอังคารที่ ๒๙ มีนาคม ๒๕๖๕ เวลา ๐๙.๐๐ - ๑๖.๐๐ น. จึงเรียนมาเพื่อโปรดทราบ และแจ้งเจ้าหน้าที่ที่เกี่ยวข้องเข้าร่วมอบรมในวันและเวลาดังกล่าวด้วยจะขอบคุณมาก กองตรวจสอบภาครัฐ กลุ่มงานนโยบายการตรวจสอบภาครัฐ โทร. ๐ ๒๑๒๗ ๗๒๘๕ โทรสาร ๐ ๒๑๒๗ ๗๑๒๗
ที่ กค ๐๔๐๙.๒/ว ๓๔๒ กรมบัญชีกลาง ถนนพระราม ๖ กทม. ๑๐๔๐๐ เรื่อง การกํากับดูแลการปฏิบัติงานด้านการเงิน การบัญชี และการจัดซื้อจัดจ้าง ๕ กันยายน ๒๕๖๐ เรียน ปลัดกระทรวง อธิบดี เลขาธิการ ผู้อํานวยการ อธิการบดี ผู้บัญชาการ ผู้ว่าราชการจังหวัด อ้างถึง หนังสือกรมบัญชีกลาง ด่วนมาก ที่ กค ๐๔๐๘.๒/ว ๒ ลงวันที่ ๒๘ กรกฎาคม ๒๕๕๘
สิ่งที่ส่งมาด้วย รายงานสรุปผลการตรวจสอบของผู้ตรวจสอบภายในภาคราชการ ประจําปีงบประมาณ พ.ศ. ๒๕๕๙ ตามหนังสือที่อ้างถึง กรมบัญชีกลางได้กําหนดเรื่องและประเด็นการตรวจสอบที่สําคัญ เพื่อให้ผู้ตรวจสอบภายในกําหนดไว้ในแผนการตรวจสอบประจําปีงบประมาณ พ.ศ. ๒๕๕๙ นอกเหนือจากเรื่องที่ตรวจสอบตามปกติของส่วนราชการ จํานวน ๔ ด้าน ได้แก่ ด้านการเงิน ด้านการจัดซื้อจัดจ้าง ด้านความรับผิดทางละเมิดและแพ่ง
และโครงการตามนโยบายของรัฐบาล และให้ผู้ตรวจสอบภายในรายงานผลการตรวจสอบ ให้กรมบัญชีกลางและสํานักงานการตรวจเงินแผ่นดิน (สตง.) ทราบทุก ๔ เดือน นั้น กรมบัญชีกลาง ขอเรียนว่า จากการสรุปผลการตรวจสอบของผู้ตรวจสอบภายในของภาคราชการ ประจําปีงบประมาณ พ.ศ. ๒๕๕๙ ในเรื่องดังกล่าว พบว่า ส่วนราชการมีการปฏิบัติงานด้านการเงิน การบัญชี และการจัดซื้อจัดจ้างที่ยังไม่ถูกต้องตามที่ระเบียบกําหนด
และมีระบบการควบคุมภายในที่ยังไม่เหมาะสมเพียงพอ ดังนั้น เพื่อให้หน่วยงานมีการควบคุมภายในด้านการเงิน การบัญชี และการจัดซื้อจัดจ้างที่ดีและมีการปฏิบัติตามกฎหมายและระเบียบของทางราชการ หัวหน้าส่วนราชการควรให้ความสําคัญในการกํากับดูแลการปฏิบัติงานด้านการเงิน การบัญชี และการจัดซื้อจัดจ้าง พร้อมทั้งกําขับผู้บังคับบัญชาหรือหัวหน้างานการเงิน
การบัญชีและการพัสดุให้มีการควบคุมดูแลการปฏิบัติงานของเจ้าหน้าที่อย่างสม่ําเสมอ เพื่อป้องกันความเสียหายที่อาจจะเกิดขึ้นในอนาคต รายละเอียดปรากฏตามสิ่งที่ส่งมาด้วย จึงเรียนมาเพื่อโปรดทราบและแจ้งให้ผู้บังคับบัญชาและหัวหน้างานการเงิน การบัญชี และการพัสดุทราบและถือปฏิบัติ กองตรวจสอบภาครัฐ กลุ่มงานนโยบายการตรวจสอบ โทร ๐ ๒๑๒๗ ๗๐๐๐ ต่อ ๖๕๑๒ โทรสาร ๐ ๒๑๒๗ ๗๑๒๗
เอกสารที่ส่งมาด้วย ๑ ขั้นตอนการดําเนินการ ตามตัวชี้วัดในคํารับรองการปฏิบัติราชการ ประจําปี ๒๕๕๔ ของสํานักงานปลัดกระทรวงมหาดไทย ตัวชี้วัด ๓.๑.๓ ระดับความสําเร็จของระบบการบริหารงานแบบบูรณาการที่มีประสิทธิภาพของจังหวัด/กลุ่มจังหวัด๑. ในส่วนของสํานักบริหารยุทธศาสตร์กลุ่มจังหวัด ขอให้ดําเนินการตามขั้นตอนความสําเร็จ ซึ่งแบ่งเกณฑ์การให้คะแนนเป็น ๕ ระดับ
โดยพิจารณาจากความก้าวหน้าการดําเนินงานตามเป้าหมายแต่ละระดับ ดังนี้ โดยมีรายละเอียดการดำเนินการในแต่ละขั้นตอน ดังต่อไปนี้ รายละเอียดการดําเนินงานดามขั้นตอนที่ ๑ สํานักบริหารยุทธศาสตร์กลุ่มจังหวัดมีการจัดทําแผนปฏิบัติงานของสํานักบริหารยุทธศาสตร์กลุ่มจังหวัด ประจําปี ๒๕๕๔ - โดยสํานักบริหารยุทธศาสตร์กลุ่มจังหวัด ต้องจัดทําแผนปฏิบัติงานของสํานักบริหารยุทธศาสตร์กลุ่มจังหวัด ประจําปี ๒๕๕๔ แล้วเสร็จ
- หลักฐานส่งให้ สบจ.สป.มท. ได้แก่ รายงานผลการปฏิบัติของสํานักบริหารยุทธศาสตร์กลุ่มจังหวัดรอบ ๙ เดือน และรอบ ๑๒ เดือน และแผนปฏิบัติงานของสํานักบริหารยุทธศาสตร์กลุ่มจังหวัดประจําปี ๒๕๕๔ ผลการประเมินระดับความพึงพอใจต่อบทบาทของสํานักบริหารยุทธศาสตร์กลุ่มจังหวัดมากกว่าร้อยละ ๗๐ 
- ประเมินความพึงพอใจของผู้ที่มีส่วนเกี่ยวข้องกับการจัดแผนพัฒนากลุ่มจังหวัด แผนปฏิบัติราชการประจําปีของกลุ่มจังหวัด ที่มีต่อสํานักบริหารยุทธศาสตร์กลุ่มจังหวัด ซึ่งมากกว่า ร้อยละ ๗๐ ผลการประเมินระดับความพึงพอใจต่อบทบาทของสํานักบริหารยุทธศาสตร์กลุ่ม จังหวัดมากกว่าร้อยละ ๖๐ รายละเอียดการดําเนินงานตามขั้นตอนที่ ๒
สํานักบริหารยุทธศาสตร์กลุ่มจังหวัด มีการจัดทําฐานข้อมูลเพื่อการจัดทําแผนพัฒนากลุ่มจังหวัด อย่างน้อย ๑ ประเด็นยุทธศาสตร์ ซึ่งสํานักบริหารยุทธศาสตร์กลุ่มจังหวัดจะต้องมีการจัดทําฐานข้อมูลเพื่อการจัดทําแผนพัฒนากลุ่มจังหวัด อย่างน้อย ๑ ประเด็นยุทธศาสตร์ แล้วเสร็จ โดย
- การพัฒนาระบบฐานข้อมูล หมายถึง การจัดเก็บข้อมูลพร้อมทั้งแสดงผลข้อมูลด้วยระบบสารสนเทศเพื่อสนับสนุนการวางแผนและจัดทําแผนพัฒนากลุ่มจังหวัด และแผนปฏิบัติราชการประจําปีของกลุ่มจังหวัด อย่างน้อย ๑ ประเด็นยุทธศาสตร์ใน ๔ กลุ่มข้อมูล ได้แก่
กลุ่มที่ ๑                 กลุ่มข้อมูลด้านเศรษฐกิจ
กลุ่มที่ ๒                 กลุ่มข้อมูลด้านสังคม
กลุ่มที่ ๓                 กลุ่มข้อมูลด้านทรัพยากรธรรมชาติและสิ่งแวดล้อมและ
กลุ่มที่ ๔                 กลุ่มข้อมูลด้านความมั่นคง
โดยในแต่ละกลุ่มข้อมูลต้องมีข้อมูลไม่น้อยกว่า ๕ ด้าน - ระบบฐานข้อมูลตามประเด็นยุทธศาสตร์ที่จัดทำมีข้อมูลถูกต้อง ทันเหตุการณ์ - มีการบูรณาการเชื่อมโยงฐานข้อมูลให้เป็นปัจจุบันในลักษณะ โดยการเชื่อมโยงฐานข้อมูลของกลุ่มจังหวัดมายังเว็บไซต์ของ สบจ.สป.มท.เพื่อให้ข้อมูลเป็นปัจจุบัน
- หลักฐานส่งให้ สบจ.สป.มท. ได้แก่ รายงานผลการปฏิบัติของสํานักบริหารยุทธศาสตร์กลุ่มจังหวัดรอบ ๙ เดือน และรอบ ๑๒ เดือน และ ระบบข้อมูลทั้งที่เป็นเอกสาร หรือระบบเทคโนโลยีสารสนเทศที่สามารถสืบค้นทางอินเตอร์เน็ต รายละเอียดการดําเนินงานตามขั้นตอนที่ ๓ สํานักบริหารยุทธศาสตร์กลุ่มจังหวัด มีการจัดทําแผนการติดตามประเมินผลการปฏิบัติงาน ประจําปี และสรุปรายงานผลการดําเนินงานตามแผนปฏิบัติงานฯ ได้แล้วเสร็จ
- สํานักบริหารยุทธศาสตร์กลุ่มจังหวัด มีการจัดทําแผนการติดตามประเมินผลปฏิบัติงานประจําปีของสํานักงานฯ และสรุปรายงานผลการปฏิบัติงานประจําปี ประจําปี ๒๕๕๔ ได้แล้วเสร็จ - หลักฐานส่งให้ สบจ.สป.มท. ได้แก่ รายงานผลการปฏิบัติของสํานักบริหารยุทธศาสตร์กลุ่มจังหวัดรอบ ๙ เดือน และรอบ ๑๒ เดือน และแผนติดตามประเมินผลปฏิบัติงานประจําปีของสํานักงานฯ และสรุปรายงานผลการปฏิบัติงานประจำปี ประจำปี ๒๕๕๔
รายละเอียดการดําเนินงานตามขั้นตอนที่ ๔ ผลการประเมินระดับความพึงพอใจต่อบทบาทของสำนักบริหารยุทธศาสตร์กลุ่มจังหวัดมากกว่า ร้อยละ ๖๐ - สํานักบริหารยุทธศาสตร์กลุ่มจังหวัดมีการประเมินความพึงพอใจของผู้ที่มีส่วนเกี่ยวข้องกับการจัดทําแผนพัฒนากลุ่มจังหวัดและแผนปฏิบัติราชการประจำปัของกลุ่มจังหวัดที่มีต่อสำนักบริหารยุทธศาสตร์กลุ่มจังหวัด ซึ่งต้องมากกว่า ร้อยละ ๖๐
- หลักฐานส่งให้ สบจ.สป.มท. ได้แก่ รายงานผลการปฏิบัติของสํานักบริหารยุทธศาสตร์กลุ่มจังหวัดรอบ ๙ เดือน และรอบ ๑๒ เดือน และสรุปผลการประเมินระดับความพึงพอใจต่อบทบาทของสํานักบริหารยุทธศาสตร์กลุ่มจังหวัดรายละเอียดการดําเนินงานตามขั้นตอนที่ ๕ ผลการประเมินระดับความพึงพอใจต่อบทบาทของสํานักบริหารยุทธศาสตร์กลุ่มจังหวัดมากกว่าร้อยละ ๗๐
- สํานักบริหารยุทธศาสตร์กลุ่มจังหวัดมีการประเมินความพึงพอใจของผู้ที่มีส่วนเกี่ยวข้องกับการจัดแผนพัฒนากลุ่มจังหวัดแผนปฏิบัติราชการประจําปีของกลุ่มจังหวัด ที่มีต่อสํานักบริหารยุทธศาสตร์กลุ่มจังหวัด ซึ่งต้องมากกว่า ร้อยละ ๗๐
- หลักฐานส่งให้ สบจ.สป.มท. ได้แก่ รายงานผลการปฏิบัติของสํานักบริหารยุทธศาสตร์กลุ่มจังหวัดรอบ ๙ เดือน และรอบ ๑๒ เดือน และสรุปผลการประเมินระดับความพึงพอใจต่อบทบาทของสํานักบริหารยุทธศาสตร์กลุ่มจังหวัดหมายเหตุ  ใช้แบบประเมินระดับความพึงพอใจฯ ตามขั้นตอนที่ ๔ และที่ ๕ ตามเอกสารที่ส่งมาด้วย ๒
๒. การรายงานผลการดําเนินงาน ให้จัดทํารายงานผลการปฏิบัติราชการตามคํารับรองการปฏิบัติราชการตามตัวชี้วัดในข้อ ๑ ตามแบบฟอร์มและตัวอย่างการเขียนรายงานผลการปฏิบัติราชการตามคํารับรองการปฏิบัติราชการ ตามเอกสารที่ส่งมาด้วย ๓ โดยรายงานตามระยะเวลาที่กําหนด ดังนี้ รอบ ๙ เดือน (เมษายน - มิถุนายน ๒๕๕๔) รายงานภายในวันที่ ๕ กรกฎาคม ๒๕๕๔ รอบ ๑๒ เดือน (กรกฎาคม - กันยายน ๒๕๕๔) รายงานภายในวันที่ ๕ ตุลาคม ๒๕๕๔
ส่วนที่ ๒ ข้อมูลระดับความพึงพอใจ/ความเชื่อมั่นต่อบทบาทการขับเคลื่อนภารกิจของสํานัก บริหารยุทธศาสตร์กลุ่มจังหวัด ๒.๑ ภาพรวมความพึงพอใจ/ความเชื่อมั่นต่อบทบาทการขับเคลื่อนภารกิจฯ ประเด็นด้านความพึงพอใจ ด้านการให้บริการของเจ้าหน้าที่/บุคลากรที่ให้บริการ ๑.๑ ความสุภาพกิริยามารยาท ของเจ้าหน้าที่ผู้ให้บริการ ๑.๒ เจ้าหน้าทีมีความกระตือรือร้นในการให้บริการ/แนะนําและตอบข้อซักถาม
๑.๓ เจ้าหน้าที่มีความรู้ความสามารถในการให้บริการ ให้ คําแนะนํา แก้ไขปัญหา ตอบชี้แจงข้อสงสัย ด้านกระบวนการ/ขั้นตอนการให้บริการ ๑.๔ ขั้นตอนการขอรับข้อมูล ไม่ ยุ่งยาก ซับซ้อน และมีความ สะดวก ๑.๕ การอธิบาย ชี้แจง และ แนะนําขั้นตอนในการขอรับข้อมูล ชัดเจน ด้านสิ่งอํานวยความสะดวก ๑.๖ มีสื่อประชาสัมพันธ์/คู่มือ และเอกสารให้ความรู้ ๑.๗ มีสือประชาสัมพันธ์ผ่าน เว็บไซต์ที่เข้าถึงข้อมูลได้ ด้านคุณภาพการให้บริการโดยรวม 
๑.๘ ได้รับบริการที่ตรง ตามความต้องการ ๑.๙ ได้รับข้อมูลที่ถูกต้อง เป็นประโยชน์ต่อการ ปฏิบัติงาน มากที่สุด ระดับความพึงพอใจ มาก ปานกลาง น้อย ไม่พอใจเลย สรุปผลการวิเคราะห์ศักยภาพและดําแหน่งจุดยืนทางยุทธศาสตร์ ของจังหวัดตามแผนพัฒนาจังหวัด (พ.ศ. ๒๕๕๗ - ๒๕๖๐)  หมายเหตุ  หมายถึง สําดับความสำคัญในมิติของการเข้าสู่ประชาคมอาเชียน จังหวัด กาญจนบุรี สุพรรณบุรี 
เพชรบุรี ประจวบคีรีขันธ์ สมุทรสงคราม สมุทรสาคร ชลบุรี จันทบุรี ตราด ระยอง สุราษฎร์ธานี ชุมพร นครศรีธรรมราช พัทลุง ระนอง ภูเก็ต อุตสาหกรรม แปรรูปการเกษตร  น้ำตาล กระดาษ เหมืองแร่ เฟลด์สปาร์ ควอร์ต โดไลไมต์แปรรูปเกษตร เอทานอล ชิ้นส่วน รถยนต์ เหล็ก ปูนซีเมนต์ แปรรูปสับปะรด มะพร้าว แปรรูปผลผลิต การเกษตรและประมง ห้องเย็น แปรรูปสัตว์นํ้า และผลิตภัณฑ์ ภาคตะวันออก 
- ป่าไม้ ทําเหมืองแร่ อุตสาหกรรมการผลิต  ไฟฟ้า ก๊าซ - แปรรูปสินค้าเกษตร - อาหาร อาหาร   ขนส่ง ๑. โรงกลั่นนํ้ามันและ โรงแยกก๊าซธรรมขาติ ๒. เคมี ปิโตรเคมีและ ผลิตภัณฑ์ ภาคใต้ ต่อเนื่องการเกษตร ยางพารา ไม้ยางพารา ผลไม้บรรจุกระป๋อง การสกัดน้ำมันปาล์ม แปรรูปผลผลิตทาง การเกษตร ยางพารา คอนกรีต ยาง อุตสาหกรรม การเกษตร (ข้าว) ๑. แปรรูปอาหารทะเล ๒ อาหารทะเลแช่แข็ง ๓. ปลาป่น ไม่ระบุ 
ผลิตภัณฑ์เกษตรข้าว อ้อย มันสําปะหลัง ปศุสัตว์  ไก่ โค เป็ด ข้าว อ้อย ปศุสัตว์ ไก่ เป็ด ประมง กุ้งขาว ปลานิล ข้าว สับปะรด มะนาว ประมง  หอยแครง หอยแมลงภู่ ปศุสัตว์  โคเนื้อ โคนม โครม สับปะรด มะพร้าว มะพร้าว ลิ้นจี่ ส้มโอ, ประมง, ประมงทะเล นํ้า กร่อย/นํ้าจืด ประมง มะม่วง พุทรา ชมพู่ ไม่ระบุ ยางพารา ลําไย ทุเรียน ปศุสัตว์  โคเนื้อ โคนม ๑. ยางพารา ๒. มันสําปะหลัง ๓. สับปะรด 
ยางพารา ปาล์มนํ้ามัน เงาะโรงเรียน เพาะเลี้ยง ชายฝัง (หอยตะโกรม กุ้ง ปลา ยางพารา ปาล์มนํ้ามัน กาแฟ ประมง ฟาร์มเลี้ยงกุ้ง ฟาร์ม เลี้ยงปูทะเล ยางพารา ปาล์มนํ้ามัน มังคุด ข้าว ยางพารา ๑. ประมง (กุ้งทะเล ปลา กระพงแดง-ขาว) ๒. ปศุสัตว์ (สัตว์ปีก โค) ป่าไม้ ประมง ล่าสัตว์ ท่องเที่ยวทางธรรมชาติ เชิงประวัติศาสตร์ เชิงประวัติศาสตร์ เชิงวัฒนธรรม ทางธรรมชาติ ศิลปวัฒนธรรม ทางธรรมชาติ เชิงประวัติศาสตร์
เชิงอนุรักษ์ เชิงนิเวศ เชิงประวัติศาสตร์ ทางธรรมชาติ เชิงศาสนา ทางธรรมชาติ เชิงประวัติศาสตร์และ ศาสนา ทางธรรมชาติ เชิงประวัติศาสตร์ ๑. ทางธรรมชาติ ๒. ทางประวัติคาสตร์ ทางธรรมชาติ ประวัติศาสตร์ เชิงอนุรักษ์ เชิงประวัติศาสตร์ ๑. ทางธรรมชาติ ๒. เชิงนิเวศ เชิงอนุรักษ์ ประวัติศาสตร์ ๑. เชิงสุขภาพ (นํ้าแร่ร้อน) ๒. วัฒนธรรมและประวัติศาสตร์ ท่องเทียวทางทะเล ๑. เครื่องประดับนิล ๒. ผ้าขาวม้าร้อยสี
เครื่องจักสาน เครื่อง ทองเหลือง ขนมสาลี่ สุพรรณ สินค้าเกษตร, สินค้า แปรรูปจากการเกษตร ผ้าฝ้ายทอมือ ผลิตภัณฑ์ น้ำมันมะพร้าวบริสุทธิ์ ผลไม้ สินค้าเกษตร แปรรูป อาหารทะเลสด แห้ง , สินค้าเกษตร ไม่ระบุ - ทุเรียนทอดกรอบ พริกไทย หมูชะมวง -นํ้ามังคุด ไวน์เกาะช้าง นํ้าสำรอง ๑. คริสตัล ๒. จักสานกระจูด ไข่เค็ม ผลไม้กาแฟสําเร็จรูป ผลไม้ แปรรูป เครื่องถม เครื่องเงิน ข้าวสังข์หยด แกะรูป หนังตะลุง 
๑. เม็ดมะม่วงหิมพานต์ ๒. ซาลาเปาทับหลี เครื่องประดับมุก เครื่องเงิน โครงสร้างพื้นฐาน ไม่ระบุ มีโครงการชลประทานขนาด ใหญ่ ขนาดกลาง และขนาด เล็ก ปรับปรุงเส้นทางคมนาคมสาย หลักและสายรอง ท่าเรือ พาณิชย์ ระบบบนิเวศ ๓ น้ํา โครงสร้างพื้นฐานและปัจจัย การผลิตเหมาะสมต่อการ ลงทุนภาคอุตสาหกรรม เมืองท่าเรือโลก  ท่าเรือ แหลมฉบัง เส้นทางคมนาคม ทางบก นํ้า อากาศ ทางนํ้า  อยู่ระหว่างการ จัดสร้างท่าเทียบเรือขนาด กลาง 
๑. สนามบินนานาชาติอู่ตะเภา ๒. นิตมอุตสาหกรรมแหลม ฉบังถึงมาบตาพุด ๓. ท่าเรือนํ้าลึกนิคม อุตสาหกรรมมาบตาพุด ศูนย์กลางเชื่อมโยงภาคใต้ ตอนบนกับภาคใต้ตอนล่าง และเชื่อมโยงทะเลฝังอันดา มันและฝั่งอ่าวไทย ปรับปรุงเส้นทางคมนาคมสาย หลักและสายรอง , ระบบ ไฟฟ้า ประปา ก่อสร้างช่วยถนนศูนย์กระจาย สินค้าภาคใต้ตอนล่าง การคมนาคมสะดวก เพราะ ตั้งอยู่กึ่งกลางของภาคใต้
ปัญหาด้านการคมนาคมขนส่ง ทางบกเนื่องจากเว้นทางแคบ และคดเคี้ยว - มีความก้าวหน้าด้าน เทคโนโลยีสื่อสาร - การคมนาคมและโลจิสติกส์ มีครบทั้งทางบก ทางนํ้า และทางอากาศ การค้าชายแดน - จุดนําเข้าก๊าซ ธรรมชาติบ้านอีต่อง - จุดผ่อนปรนทาง การค้า ๑ จุด ไม่ระบุ ไม่ระบุ - จุดผ่อนปรนการค้า ด่านสิงขร ไม่ระบุ ไม่ระบุ ไม่ระบุ จุดผ่านแดนถาวร ๒ จุด จุดผ่อนปรน ๓ จุด - จุดผ่านแดนถาวร ๑ จุด
- จุดผ่อนปรนการค้า ๒ จุด ไม่ระบุ ไม่ระบุ ไม่ระบุ ไม่ระบุ ไม่ระบุ จุดผ่านแดน ถาวร ๒ จุด ไม่ระบุ คําสั่งกระทรวงมหาดไทย ที่ ๑๖๓ /๒๕๕๘ เรื่อง แต่งตั้งคณะทํางานรัฐมนตรีว่าการกระทรวงมหาดไทย ตามที่ได้มีพระบรมราชโองการโปรดเกล้าฯ แต่งตั้ง พลเอก อนุพงษ์ เผ่าจินดา ให้ดํารงตําแหน่ง รัฐมนตรีว่าการกระทรวงมหาดไทย ตามประกาศลงวันที่ ๓๐ สิงหาคม ๒๕๕๗ นั้น
เพื่อให้การบริหารราชการในอํานาจหน้าที่ของรัฐมนตรีว่าการกระทรวงมหาดไทย เป็นไปด้วยความเรียบร้อย และมีประสิทธิภาพ จึงแต่งตั้ง นายธวัชชัย เทอดเผ่าไทย เป็นคณะทํางานรัฐมนตรีว่าการกระทรวงมหาดไทย โดยให้มีหน้าที่ ประสานงาน และติดตามการปฏิบัติราชการของส่วนราชการและรัฐวิสาหกิจในสังกัดกระทรวงมหาดไทย เพื่อให้บรรลุผลสัมฤทธิ์ตามนโยบายของรัฐมนตรีว่าการกระทรวงมหาดไทย และปฏิบัติหน้าที่อื่น ๆ ตามที่ได้รับมอบหมาย
ทั้งนี้ ตั้งแต่บัดนี้เป็นต้นไป ส่วนราชการ กระทรวงมหาดไทย ลํานักงานปลัดกระทรวง โทร. ๐ ๒๒๒๓ ๒๒๑๖ ที่ มท ๐๒๐๑.๓/ว ๔๗๘๓ วันที่ ๒๕ สิงหาคม ๒๕๖๐ เรื่อง   แนวทางการแต่งตั้งกรรมการรัฐวิสาหกิจเรียน หัวหน้าส่วนราชการระดับกรม หน่วยงานรัฐวิสาหกิจในสังกัดกระทรวงมหาดไทยและหัวหน้าสํานักงานรัฐมนตรี กระทรวงมหาดไทย
ด้วยกระทรวงมหาดไทยได้รับแจ้งจากสํานักเลขาธิการคณะรัฐมนตรีว่า คณะกรรมการนโยบาย-รัฐวิสาหกิจได้เสนอแนวทางการแต่งตั้งกรรมการรัฐวิสาหกิจ ดังนี้ ๑. ให้นำสกิลเมตริกซ์มาใช้ในการพิจารณาสรรหาและแต่งตั้งกรรมการรัฐวิสาหกิจ
๒. ในการแต่งตั้งกรรมการอื่นที่มิใช่กรรมการโดยตําแหน่งในรัฐวิสาหกิจแห่งใดให้ผู้มีอํานาจพิจารณาเสนอชื่อจากผู้ทรงคุณวุฒิที่มีประสบการณ์การทํางานในภาคธุรกิจไม่น้อยกว่าหนึ่งในสามของจํานวนกรรมการอื่นของรัฐวิสาหกิจนั้น ๓. ห้ามมิให้มีการแต่งตั้งผู้บริหารสูงสุดหรือพนักงานรัฐวิสาหกิจแห่งหนึ่งแห่งใดเป็นกรรมการ ในคณะกรรมการรัฐวิสาหกิจอื่นเว้นแต่กรณีที่มีกฎหมายกําหนด หรือกรณีการแต่งตั้งเป็นกรรมการในคณะกรรมการของบริษัทที่รัฐวิสาหกิจนั้นถือหุ้นอยู่
๔. ไม่แต่งตั้งสมาชิกสภานิติบัญญัติแห่งชาติ ข้าราชการการเมือง และผู้ดํารงดําแหน่งทางการเมืองเป็นกรรมการในคณะกรรมการรัฐวิสาหกิจเพิ่มเติม ๕. ให้มีผู้แทนกระทรวงการคลังที่เป็นข้าราชการประจําในกระทรวงการคลังเป็นกรรมการในคณะกรรมการรัฐวิสาหกิจ เพื่อรักษาผลประโยชน์ของทางราชการในฐานะผู้ถือหุ้นของรัฐวิสาหกิจ
๖. ให้มีผู้แทนกระทรวงเจ้าสังกัดของรัฐวิสาหกิจที่เป็นข้าราชการประจําในกระทรวงเจ้าสังกัดซึ่งไม่อยู่ในหน่วยงานที่ทําหน้าที่กํากับดูแลการประกอบกิจการของรัฐวิสาหกิจนั้น จํานวน ๑ คนเป็นกรรมการในคณะกรรมการรัฐวิสาหกิจ เพื่อทําหน้าที่เชื่อมโยงนโยบายจากกระทรวงเจ้าสังกัดของรัฐวิสาหกิจ ทั้งนี้ กรณีมีเหตุจําเป็นอาจแต่งตั้งเพิ่มเติมได้อีกไม่เกิน ๑ คน
๗. ในกรณีที่กฎหมายจัดตั้งของรัฐวิสาหกิจกําหนดให้มีผู้ดํารงตําแหน่งใดในส่วนราชการหรือหน่วยงานอื่นเป็นกรรมการ และผู้ดำรงตำแหน่งนั้นจะมอบหมายให้ผู้อื่นปฏิบัติหน้าที่แทนในตำแหน่งกรรมการรัฐวิสาหกิจ ให้ผู้ดํารงตําแหน่งนั้นพิจารณามอบหมายผู้ดํารงตําแหน่งอื่นในหน่วยงานในสังกัดที่มีความรู้ความเชี่ยวชาญ มีเวลา และเหมาะสมกับความต้องการในการพัฒนาหรือแก้ไขปัญหาของแต่ละรัฐวิสาหกิจนั้น
โดยทําเป็นคําสั่งมอบอํานาจเพื่อให้เกิดความรับผิดชอบชัดเจนและต่อเนื่องในการปฏิบัติหน้าที่ ๘. กรณีกฎหมายจัดตั้งของรัฐวิสาหกิจกําหนดให้มีผู้แทนหน่วยงานต่าง ๆ เป็นกรรมการในคณะกรรมการรัฐวิสาหกิจ ให้หน่วยงานนั้นแต่งตั้งจากบุคคลที่อยู่ในหน่วยงานเท่านั้น ๙. ในกรณีที่ส่วนราชการแต่งตั้งข้าราชการประจําไปเป็นกรรมการในรัฐวิสาหกิจหากข้าราชการผู้นั้นเกษียณอายุหรือพันจากการเป็นข้าราชการประจํา ให้ส่วนราชการนั้นแต่งตั้งข้าราชการคนใหม่ไปแทน
เนื่องจากข้าราชการผู้พันจากตําแหน่งแล้วไม่อยู่ในข่ายต้องได้รับโทษตามนัยพระราชบัญญัติว่าด้วยความผิดทางวินัยของข้าราชการซึ่งไปปฏิบัติหน้าที่ในหน่วยงานที่มีใช่ส่วนราชการ พ.ศ. ๒๕๓๔ และเพื่อให้การกํากับดูแลการดําเนินงานของรัฐวิสาหกิจเป็นไปตามนโยบายของส่วนราชการนั้นเว้นแต่ข้าราชการผู้ที่เกษียณอายุพันจากการเป็นข้าราชการประจําและส่วนราชการพิจารณาแล้วเห็นว่าเป็นผู้ที่มีความรู้ความสามารถเชี่ยวชาญในกิจการ ซึ่งจะเป็น...
ลงวันที่ ๗ กันยายน ๒๕๖๑ เรื่อง ผลการดําเนินการจัดตั้งศูนย์ข้อมูลข่าวสารของราชการ กระทรวงมหาดไทย ถนนอัษฎางค์ กทม. ๑๐๒๐๐ สิ่งที่ส่งมาด้วย สําเนาหนังสือสํานักงานปลัดสํานักนายกรัฐมนตรี ที่ นร ๐๑๐๘/๖๕๘๑เรียน ผู้ว่าราชการจังหวัดทุกจังหวัด
(ยกเว้นจังหวัดกาฬสินธุ์, จันทบุรี, ชัยภูมิ, นราธิวาส น่าน พระนครศรีอยุธยา, แพร่, ภูเก็ต, ลําพูน, เลย, สกลนคร, สตูล, สมุทรสงคราม, สิงห์บุรี, สุพรรณบุรี, หนองคาย, อ่างทอง, อุทัยธานี และอุตรดิตถ์) /กระทรวง… ตามหนังสือที่อ้างถึง กระทรวงมหาดไทย ได้ขอให้จังหวัดแจ้งหน่วยงาน (สํานักงานจังหวัดและอําเภอ) ในพื้นที่ที่ยังไม่ได้ดําเนินการนําข้อมูลข่าวสารบันทึกในระบบศูนย์ข้อมูลข่าวสารอิเล็กทรอนิกส์
ของหน่วยงานให้เป็นปัจจุบันและถูกต้องตามดัชนีข้อมูลข่าวสารแต่ละหัวข้อ ให้เร่งดําเนินการดังกล่าวและรายงานผลการดําเนินการจัดตั้งศูนย์ข้อมูลข่าวสารของราชการ ให้สํานักงานปลัดสํานักนายกรัฐมนตรีทราบโดยตรง ทางจดหมายอิเล็กทรอนิกส์ ภายในวันที่ ๓๑ กรกฎาคม ๒๕๖๑ นั้น ที่ มท ๐๒๐๑.๒/ว๕๕๒๑ ๒๗ กันยายน ๒๕๖๑ อ้างถึง หนังสือกระทรวงมหาดไทย ที่ มท ๐๒๐๑.๒/ว ๓๕๑๑ ลงวันที่ ๒๘ มิถุนายน ๒๕๖๑
เนื่องจากสํานักงานปลัดสํานักนายกรัฐมนตรี แจ้งว่า ได้รับรายงานผลการดําเนินการจัดตั้งศูนย์ข้อมูลข่าวสารอิเล็กทรอนิกส์จากหน่วยงานต่างๆ เพิ่มเติม ในการนี้ จึงขอความร่วมมือกระทรวงมหาดไทยกําชับให้หน่วยงานในสังกัดดําเนินการให้ได้ตามเกณฑ์การประเมินศูนย์ข้อมูลข่าวสารอิเล็กทรอนิกส์ (เกณฑ์มาตรฐาน) เพื่อให้สอดคล้องกับข้อสั่งการของนายกรัฐมนตรีในงานสัมมนาทางวิชาการประจําปีของการ
ประกาศใช้พระราชบัญญัติข้อมูลข่าวสารของราชการ พ.ศ. ๒๕๔๐ ประจําปี ๒๕๕๘ เมื่อวันพฤหัสบดีที่ ๑๗ มีนาคม ๒๕๕๙ ณ ตึกสันติไมตรี ทําเนียบรัฐบาล ว่าให้ "ปี ๒๕๖๐ เป็นปีแห่งศูนย์ข้อมูลข่าวสารของราชการ"โดยให้ทุกส่วนราชการและหน่วยงานภาครัฐทุกแห่งมีศูนย์ข้อมูลข่าวสารของราชการ และให้เร่งผลักดันให้ทุกหน่วยงานจัดแสดงข้อมูลข่าวสารตามสิทธิที่ประชาชนพึงได้รับรู้เพื่อสร้างความโปร่งใสของภาครัฐ
และสอดคล้องกับนโยบายรัฐบาลเรื่องไทยแลนด์ ๔.๐ และการพัฒนาระบบราชการ ๔.๐ รวมทั้งเป็นไปตามมติคณะรัฐมนตรี เมื่อวันที่ ๒๐ เมษายน ๒๕๕๔ ที่ให้ความเห็นชอบให้หน่วยงานของรัฐถือปฏิบัติในเรื่องการนําข้อมูลข่าวสารตามมาตรา ๗ และมาตรา ๙ แห่งพระราชบัญญัติข้อมูลข่าวสารของราชการ พ.ศ. ๒๕๔๐ เผยแพร่ผ่านทางเว็บไซต์ของหน่วยงานของรัฐทุกหน่วยงาน และมติคณะรัฐมนตรี เมื่อวันที่ ๓ ตุลาคม ๒๕๖๐
ที่เห็นชอบให้หน่วยงานภาครัฐถือปฏิบัติและดําเนินการตามประกาศคณะกรรมการข้อมูลข่าวสารของราชการ เรื่อง กําหนดให้ข้อมูลข่าวสารตามเกณฑ์มาตรฐานความโปร่งใสและตัวชี้วัดความโปร่งใสของหน่วยงานของรัฐเป็นข้อมูลข่าวสารที่ต้องจัดไว้ให้ประชาชนตรวจดูได้ตามมาตรา ๙ วรรคหนึ่ง (๘) แห่งพระราชบัญญัติข้อมูลข่าวสารของราชการ พ.ศ. ๒๕๔๐ อย่างเคร่งครัด ซึ่งประกาศคณะกรรมการข้อมูลข่าวสารของราชการดังกล่าว
ข้อ ๗ ระบุว่าให้จัดให้มีข้อมูลข่าวสารและดัชนีสําหรับการสืบค้นทั้งในรูปแบบหนังสือ เอกสารหรือข้อมูลอิเล็กทรอนิกส์ ที่ประชาชนสามารถเข้าตรวจดูได้ ณ สถานที่ที่หน่วยงานของรัฐจัดให้ตามประกาศคณะกรรมการข้อมูลข่าวสารของราชการเรื่องหลักเกณฑ์และวิธีการเกี่ยวกับการจัดให้มีข้อมูลข่าวสารของราชการไว้ให้ประชาชนเข้าตรวจดู ลงวันที่ ๒๔ กุมภาพันธ์ ๒๕๔๑
และมีช่องทางการเผยแพร่ข้อมูลอิเล็กทรอนิกส์ของแต่ละหน่วยงานตามความเหมาะสม รายละเอียดตามสิ่งที่ส่งมาด้วย กระทรวงมหาดไทย จึงขอให้จังหวัดแจ้งหน่วยงาน (สํานักงานจังหวัดและอําเภอ) ในพื้นที่ที่ยังไม่ได้ดําเนินการนําข้อมูลข่าวสารบันทึกในระบบศูนย์ข้อมูลข่าวสารอิเล็กทรอนิกส์ของหน่วยงานให้เป็นปัจจุบันและถูกต้องตามดัชนีข้อมูลข่าวสารแต่ละหัวข้อ ให้เร่งดําเนินการดังกล่าวและรายงานผลการดําเนินการจัดตั้งศูนย์ข้อมูลข่าวสารของราชการ
ให้สํานักงานปลัดสํานักนายกรัฐมนตรี ทราบโดยตรงและสําเนาแจ้งกระทรวงมหาดไทยทราบด้วย ทั้งนี้ สามารถดาวน์โหลดสิ่งที่ส่งมาด้วยได้ที่เว็บไซต์ ของกองกลาง สป. เมนูหลัก "งานประจํา" หัวข้อย่อย "หนังสือสั่งการ/หนังสือเวียนการปฏิบัติตาม พ.ร.บ. ข้อมูลข่าวสารของราชการ พ.ศ. ๒๕๔๐" จึงเรียนมาเพื่อทราบและพิจารณาดําเนินการ สํานักงานปลัดกระทรวง กองกลาง โทร/โทรสาร ๐ ๒๒๒๑ ๐๘๒๓
ที่ นร ๐๑๐๘/๖๕๘๑ สำนักงานปลัดสำนักนายกรัฐมนตรี ทำเนียบรัฐบาล กทม. ๑๐๓๐๐ เรื่อง ผลการดําเนินการจัดตั้งศูนย์ข้อมูลข่าวสารของราชการ ๗ กันยายน ๒๕๒๑ เรียน ปลัดกระทรวงมหาดไทยอ้างถึง หนังสือสํานักงานปลัดสํานักนายกรัฐมนตรี ด่วนมาก ที่ นร ๐๑๐๘/๔๒๖๙ ลงวันที่ ๑๓ มิถุนายน ๒๕๖๑ สิ่งที่ส่งมาด้วย สรุปรายงานผลการดําเนินการจัดตั้งศูนย์ข้อมูลข่าวสารอิเล็กทรอนิกส์ของสํานักงานจังหวัดและอําเภอ
ตามหนังสือที่อ้างถึง สํานักงานปลัดสํานักนายกรัฐมนตรี โดยสํานักงานคณะกรรมการข้อมูลข่าวสารของราชการได้ขอความร่วมมือให้กระทรวงมหาดไทยแจ้งหน่วยงานของรัฐในส่วนภูมิภาค (สํานักงานจังหวัดและอําเภอ) ที่ยังไม่ได้รายงานผลการดําเนินการจัดตั้งศูนย์ข้อมูลข่าวสารอิเล็กทรอนิกส์ตามเกณฑ์การประเมินศูนย์ข้อมูลข่าวสารอิเล็กทรอนิกส์ (เกณฑ์มาตรฐาน) ให้เร่งดําเนินการจัดส่งให้สํานักงานปลัดสํานักนายกรัฐมนตรี
ภายในวันที่ ๓๑ กรกฎาคม ๒๕๖๑ และขอให้กําชับหน่วยงานให้ดําเนินการนําข้อมูลข่าวสารบันทึกในระบบศูนย์ข้อมูลข่าวสารอิเล็กทรอนิกส์ของหน่วยงานให้เป็นปัจจุบันและถูกต้องตามดัชนีข้อมูลข่าวสารแต่ละหัวข้อความละเอียดแจ้งแล้ว นั้น ในการนี้ สํานักงานปลัดสํานักนายกรัฐมนตรีได้รับรายงานผลการดําเนินการจัดตั้งศูนย์ข้อมูลข่าวสารอิเล็กทรอนิกส์ของหน่วยงานเพิ่มเติมแล้ว สรุปการรายงานผลการจัดตั้งศูนย์ข้อมูลข่าวสารอิเล็กทรอนิกส์
ของหน่วยงานของรัฐในส่วนภูมิภาค (สํานักงานจังหวัดและอําเภอทั่วประเทศ) ณ วันที่ ๓๑ สิงหาคม ๒๕๖๑ พบว่า มีหน่วยงานรายงานผลการดําเนินการจัดตั้งศูนย์ข้อมูลข่าวสารอิเล็กทรอนิกส์ตามเกณฑ์การประเมินศูนย์ข้อมูลข่าวสารฯ จํานวน ๖๑๖ หน่วยงาน จากหน่วยงานทั้งหมดจํานวน ๙๕๔ หน่วยงาน คิดเป็นร้อยละ ๖๔.๕๗ โดยหน่วยงานประเมินตนเองมีคะแนนผ่านเกณฑ์มาตรฐาน จํานวน ๕๑๗ หน่วยงาน คิดเป็นร้อยละ ๘๓.๙๓ ของหน่วยงานที่รายงานผล
และคิดเป็นร้อยละ ๕๔.๑๙ ของหน่วยงานทั้งหมด รายละเอียดปรากฏตามสิ่งที่ส่งมาด้วย อย่างไรก็ดี สํานักงานปลัดสํานักนายกรัฐมนตรีขอความร่วมมือกระทรวงมหาดไทยให้กําชับหน่วยงานดําเนินการให้ได้ตามเกณฑ์มาตรฐาน เพื่อให้สอดคล้องกับข้อสั่งการของนายกรัฐมนตรีในงานสัมมนาทางวิชาการประจําปีของการประกาศใช้พระราชบัญญัติข้อมูลข่าวสารของราชการ พ.ศ. ๒๕๔๐ ประจําปี ๒๕๕๘
เมื่อวันพฤหัสบดีที่ ๑๗ มีนาคม ๒๕๕๙ ณ ตึกสันติไมตรี ทําเนียบรัฐบาล ว่า ให้ "ปี ๒๕๖๐ เป็นปีแห่งศูนย์ข้อมูลข่าวสารของราชการ" โดยให้ทุกส่วนราชการและหน่วยงานภาครัฐทุกแห่งมีศูนย์ข้อมูลข่าวสารของราชการ และให้เร่งผลักดันให้ทุกหน่วยงานจัดแสดงข้อมูลข่าวสารตามสิทธิที่ประชาชนพึงได้รับรู้เพื่อสร้างความโปร่งใสของภาครัฐ และสอดคล้องกับนโยบายรัฐบาลเรื่องไทยแลนด์ ๔.๐ และการพัฒนาระบบราชการ ๔.๐
รวมทั้งเป็นไปตามมติคณะรัฐมนตรี เมื่อวันที่ ๒๐ เมษายน ๒๕๕๔ ที่ให้ความเห็นชอบให้หน่วยงานของรัฐถือปฏิบัติในเรื่องการนําข้อมูลข่าวสารตามมาตรา ๗ และมาตรา ๙ แห่งพระราชบัญญัติข้อมูลข่าวสารของราชการ พ.ศ. ๒๕๔๐ เผยแพร่ผ่านทางเว็บไซต์ของหน่วยงานของรัฐทุกหน่วยงาน และมติคณะรัฐมนตรี เมื่อวันที่ ๓ ตุลาคม ๒๕๖๐...
จึงเรียนมาเพื่อโปรดทราบผลการดําเนินการจัดตั้งศูนย์ข้อมูลข่าวสารอิเล็กทรอนิกส์ของหน่วยงานรัฐในส่วนภูมิภาค และขอความร่วมมือกําชับหน่วยงานดําเนินการให้ได้ตามเกณฑ์มาตรฐานด้วยจักขอบคุณมาก ทั้งนี้ สํานักงานปลัดสํานักนายกรัฐมนตรีได้แจ้งเวียนผลการดําเนินการจัดตั้งศูนย์ข้อมูลข่าวสารอิเล็กทรอนิกส์ดังกล่าวให้จังหวัดทราบอีกทางหนึ่งด้วยแล้ว สํานักงานคณะกรรมการข้อมูลข่าวสารของราชการ ๓ ตุลาคม ๒๕๖๐
ส่วนนโยบายและวิเคราะห์ โทร. ๐ ๒๒๘๓ ๔๖๙๐ และ ๐ ๒๒๘๓ ๔๖๙๑ โทรสาร ๐ ๒๒๘๓ ๔๖๙๘ ที่เห็นชอบให้หน่วยงานภาครัฐถือปฏิบัติและดําเนินการตามประกาศคณะกรรมการข้อมูลข่าวสารของราชการ เรื่อง กําหนดให้ข้อมูลข่าวสารตามเกณฑ์มาตรฐานความโปร่งใสและตัวชี้วัดความโปร่งใสของหน่วยงานของรัฐเป็นข้อมูลข่าวสารที่ต้องจัดไว้ให้ประชาชนตรวจดูได้ตามมาตรา ๙ วรรคหนึ่ง (๘) แห่งพระราชบัญญัติข้อมูลข่าวสารของราชการ พ.ศ. ๒๕๔๐
อย่างเคร่งครัด ซึ่งประกาศคณะกรรมการข้อมูลข่าวสารของราชการดังกล่าว ข้อ ๗ ระบุว่าให้จัดให้มีข้อมูลข่าวสารและดัชนีสําหรับการสืบค้นทั้งในรูปแบบหนังสือ เอกสารหรือข้อมูลอิเล็กทรอนิกส์ ที่ประชาชนสามารถเข้าตรวจดูได้ ณ สถานที่ที่หน่วยงานของรัฐจัดให้ตามประกาศคณะกรรมการข้อมูลข่าวสารของราชการเรื่องหลักเกณฑ์และวิธีการเกี่ยวกับการจัดให้มีข้อมูลข่าวสารของราชการไว้ให้ประชาชนเข้าตรวจดู
ลงวันที่ ๒๔ กุมภาพันธ์ ๒๕๔๑ และมีช่องทางการเผยแพร่ข้อมูลอิเล็กทรอนิกส์ของแต่ละหน่วยงานตามความเหมาะสม ผู้ช่วยรมว.วธ.ตรวจเยี่ยมชุมชนคุณธรรมน้อมนำหลักปรัชญาของเศรษฐกิจพอเพียงวัดท่าข้ามศรีดอนชัย อำเภอเชียงของ จังหวัดเชียงราย วันที่ ๒๙ กันยายน ๒๕๖๓ เวลา ๑๐.๐๐ น. นายปรเมศวร์ งามพิเชษฐ์ ผู้ช่วยรัฐมนตรีประจำกระทรวงวัฒนธรรม ตรวจเยี่ยมชุมชนคุณธรรมน้อมนำหลักปรัชญาของเศรษฐกิจพอเพียงวัดท่าข้ามศรีดอนชัย
อำเภอเชียงของ จังหวัดเชียงราย โดยรับฟังการบรรยายสรุปผลการดำเนินงานของชุมชนคุณธรรมฯ วัดท่าข้ามศรีดอนชัย ประจำปี ๒๕๖๓ และแผนการดำเนินการฯ ประจำปี ๒๕๖๔ พร้อมทั้งมอบนโยบายการดำเนินงานชุมชนคุณธรรมน้อมนำหลักปรัชญาเศรษฐกิจพอเพียง ขับเคลื่อนด้วยพลัง "บวร" ให้แก่ประธาน และคณะกรรมการชุมชนคุณธรรมวัดท่าข้ามศรีดอนชัย
โดยมี นายสุรเชษฐ์ ตุ้ยน้อย ปลัดอำเภออาวุโส พระครูสุจินวรคุณ ประธานชุมชนคุณธรรมฯ คณะกรรมการบริหารชุมชนคุณธรรมวัดท่าข้ามศรีดอนชัย วัฒนธรรมจังหวัดเชียงราย คณะผู้นำ เครือข่ายทางวัฒนธรรม หน่วยงานภาครัฐ และภาคเอกชน เข้าร่วม ณ วัดท่าข้ามศรีดอนชัย อำเภอเชียงของ จังหวัดเชียงราย
นายกรัฐมนตรี พร้อมคณะรัฐมนตรี มอบหนังสือมีค่าให้แก่โรงเรียนตำรวจตระเวนชายแดน โรงเรียนประถมศึกษาและมัธยมศึกษาในถิ่นทุรกันดาร และห้องสมุดประชาชนทั่วประเทศ
วันที่ ๒๙ กันยายน ๒๕๖๓ เวลา ๐๘.๓๐ น. ก่อนการประชุมคณะรัฐมนตรี
พลเอก ประยุทธ์ จันทร์โอชา นายกรัฐมนตรี พร้อมคณะรัฐมนตรี มอบหนังสือมีค่าให้แก่โรงเรียนตำรวจตระเวนชายแดน โรงเรียนประถมศึกษาและมัธยมศึกษาในถิ่นทุรกันดาร และห้องสมุดประชาชนทั่วประเทศ เนื่องในโอกาสครบ ๑๒๐ ปี วันคล้ายวันพระราชสมภพ สมเด็จพระศรีนครินทราบรมราชชนนี เพื่อน้อมรำลึกในพระมหากรุณาธิคุณ ทั้งนี้ นายอิทธิพล คุณปลื้ม รัฐมนตรีว่าการกระทรวงวัฒนธรรม
นำหนังสือมีค่าของกระทรวงวัฒนธรรมร่วมบริจาค โดยมอบให้กับนายกรัฐมนตรี เพื่อเข้าร่วมกิจกรรมดังกล่าวด้วย ณ ตึกสันติไมตรี ทำเนียบรัฐบาล วธ. ร่วมกับ ก.แถลงข่าว วัฒนธรรมและการท่องเที่ยวลาว จัดการแสดงดนตรีและศิลปวัฒนธรรมพื้นบ้าน "โขงบ่กั้น โควิดบ่ใกล้ ๗๐ ปี ไทย - ลาว ฮักแพง แบ่งปัน และมั่นคง" วธ. ร่วมกับ ก.แถลงข่าว วัฒนธรรมและการท่องเที่ยวลาว จัดการแสดงดนตรีและศิลปวัฒนธรรมพื้นบ้าน
"โขงบ่กั้น โควิดบ่ใกล้ ๗๐ ปี ไทย - ลาว ฮักแพง แบ่งปัน และมั่นคง" เพื่อฉลองความสัมพันธ์ทางการทูต ถ่ายทอดสดผ่านระบบออนไลน์ ช่วงโควิด-๑๙ วันที่ ๒๘ กันยายน ๒๕๖๓ เวลา ๑๙.๐๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) เป็นประธานฝ่ายไทย ในกิจกรรมการแสดงดนตรีและศิลปวัฒนธรรมพื้นบ้าน "โขงบ่กั้น โควิดบ่ใกล้ ๗๐ ปี ไทย - ลาว ฮักแพง แบ่งปัน และมั่นคง"
เนื่องในโอกาสครบรอบ ๗๐ ปี การสถาปนาความสัมพันธ์ทางการทูตระหว่างราชอาณาจักรไทยและสาธารณรัฐประชาธิปไตยประชาชนลาว พร้อมทั้งชมการแสดงผ่านการถ่ายทอดสัญญาณระบบอินเทอร์เน็ต โดยมี ศาสตราจารย์ ดร.กิแก้ว ไขคำพิทูน รัฐมนตรีว่าการกระทรวงแถลงข่าว วัฒนธรรมและการท่องเที่ยวสาธารณรัฐประชาธิปไตยประชาชนลาว ร่วมเป็นประธานฝ่ายลาว
และมีนายแสง สุขะทิวง เอกอัครราชทูตสาธารณรัฐประชาธิปไตยประชาชนลาวประจำประเทศไทย คณะผู้บริหาร คณะทูตานุทูตต่างประเทศประจำประเทศไทย และแขกผู้มีเกียรติ เข้าร่วมพิธี ณ โรงละครแห่งชาติ เขตพระนคร กรุงเทพฯ นายอิทธิพล กล่าวว่า ประเทศไทยและสาธารณรัฐประชาธิปไตยประชาชนลาว มีพรมแดนติดต่อกันทั้งทางน้ำและทางบก มีประเพณีและวิถีชีวิตที่คล้ายคลึงกัน
รวมทั้งมีแม่น้ำโขง หรือ "แม่น้ำของ" ของชาวลาว ซึ่งเป็นสายน้ำ แห่งชีวิตที่หลอมรวมให้ประชาชนชาวไทยและประชาชนชาวลาวได้พึ่งพาอาศัยซึ่งกันและกันมาช้านาน โดยเมื่อ ๑๙ ธันวาคม ๒๔๙๓ ทั้งสองประเทศได้สถาปนาความสัมพันธ์ทางการทูตซึ่งเป็นความสัมพันธ์อย่างเป็นทางการ ซึ่งดำเนินมาอย่างต่อเนื่อง ราบรื่น ใกล้ชิดจนถึงปัจจุบัน และมีการแลกเปลี่ยนความร่วมมือในทุกระดับทั้งด้านเศรษฐกิจ สังคม และวัฒนธรรม
ดังนั้น เนื่องในโอกาสครบรอบความสัมพันธ์ดังกล่าว วธ. ร่วมกับ กระทรวงแถลงข่าว วัฒนธรรมและการท่องเที่ยวสาธารณรัฐประชาธิปไตยประชาชนลาว สถานเอกอัครราชทูต ณ เวียงจันทน์ และสถานเอกอัครรราชทูตสาธารณรัฐประชาธิปไตยประชาชนลาวประจำประเทศไทย จัดกิจกรรมการแสดงดนตรีและศิลปวัฒนธรรมพื้นบ้าน "โขงบ่กั้น โควิดบ่ใกล้ ๗๐ ปี ไทย - ลาว ฮักแพง แบ่งปัน และมั่นคง" เพื่อเฉลิมฉลองครบรอบความสัมพันธ์ทางการทูตระหว่างกัน
นายอิทธิพล กล่าวอีกว่า ทั้งนี้ เนื่องจากสถานการณ์การแพร่ระบาดของโรคติดเชื้อไวรัสโคโรนา ๒๐๑๙ (โควิด-๑๙) ในปัจจุบัน ส่งผลกระทบต่อการจัดกิจกรรมต่างๆ ไปทั่วโลก วธ. จึงได้ริเริ่มและพัฒนารูปแบบการจัดกิจกรรมเป็นการแสดงกึ่งออนไลน์ โดยผสมผสานทั้งรูปแบบออนไลน์และออฟไลน์ มีการถ่ายทอดสดการแสดงของทั้งสองประเทศ ณ โรงละครแห่งชาติ โดยมีการแสดงของประเทศไทยและคลิปวีดิโอการแสดงของสาธารณรัฐประชาธิปไตยประชาชนลาว
ซึ่งได้ถ่ายทำขึ้นเฉพาะในวาระพิเศษนี้ สลับสับเปลี่ยนหมุนเวียนกัน อาทิ การบรรเลงวงแคน การแสดงชุดฟ้อนเผ่าลาวสัมพันธ์ การแสดงสี่ภาคร่วมสมัย การบรรเลงวงโปงลาง เป็นต้น โดยผู้ชมสามารถรับชมการแสดงสดผ่านโปรแกรมและช่องทางอินเทอร์เน็ตต่างๆ พร้อมกันทั่วโลก ตั้งแต่เวลา ๑๙.๐๐ น. จากช่องทาง ๑. เฟซบุคไลฟ์ของกระทรวงวัฒนธรรม และ ๒. ยูทูปไลฟ์ ของสำนักงานปลัดกระทรวงวัฒนธรรม
"การแสดงดนตรีและศิลปวัฒนธรรมพื้นบ้านในครั้งนี้ ถือเป็นการแสดงศิลปวัฒนธรรมรูปแบบวิถีชีวิตใหม่ ในสถานการณ์การแพร่ระบาดของโรคไวรัสโคโรนา ๒๐๑๙ (โควิด-๑๙) ทำให้ทั้งสองประเทศสามารถข้ามผ่านข้อจำกัดต่างๆ ไปได้ สอดคล้องกับแผนการส่งเสริมเผยแพร่ศิลปวัฒนธรรมไทยในต่างประเทศ รวมถึงการนำวัฒนธรรมมาเป็นเครื่องมือในการสร้างเข้าใจระหว่างประชาชน
อันจะเป็นพื้นฐานของการพัฒนาความสัมพันธ์ระหว่างประเทศด้านอื่นๆ ต่อไป ซึ่งการไปมาหาสู่ระหว่างกลับเข้าสู่ภาวะปกติ สองประเทศจะได้พบปะแลกเปลี่ยนวัฒนธรรมร่วมกันได้อย่างใกล้ชิดเช่นเดิมอีกครั้ง" รมว.วธ. กล่าว "โครงการประกวดศาลทหารต้นแบบดีเด่น" รักษาดุลยภาพแห่งกฎหมาย มุ่งธำรงความยุติธรรมแก่กำลังพลและประชาชน
พลเอก ณัฐ อินทรเจริญ ปลัดกระทรวงกลาโหม ผู้แทนรัฐมนตรีว่าการกระทรวงกลาโหม เป็นประธานในพิธีมอบรางวัลโครงการประกวดศาลทหารต้นแบบดีเด่น กองทัพภาคที่ ๑ ถึงกองทัพภาคที่ ๔ ณ ห้องสุรศักดิ์มนตรี ในศาลาว่าการกลาโหมโดยมีนายทหารชั้นผู้ใหญ่ และกำลังพลร่วมแสดงความยินดี และปลัดกระทรวงกลาโหมยังได้กล่าวชื่นชมกำลังพลทุกคน ที่ร่วมใจกัน พัฒนา หน่วยงาน ใส่ใจปรับปรุงทิวทัศน์ การดูแลกำลังพล นักโทษ ผู้คุมขังและญาติ ได้เป็นอย่างดี
ซึ่งถือเป็นการพัฒนาอีกก้าวหนึ่ง เพื่อยกระดับศาลทหารให้มีความทันสมัย ทันต่อเหตุการณ์ให้เป็นศาลทหารต้นแบบในครั้งนี้ (๒๙ ก.ย.๖๓) กระทรวง​ยุติธรรม​ ร่วมงานมหกรรมช่วยคนว่างงาน คนตกงาน นักศึกษาจบใหม่ กว่า ๑ ล้านอัตรา ​ภายในงาน​ จ๊อบ เอกซ์โป ไทยแลนด์ ๒๐๒๐
ในวันเสาร์​ที่​ ๒๖ กันยายน ๒๕๖๓​ เวลา ๑๕.๐๐ น. ณ บริเวณเวทีกลาง ฮอลล์ ๙๘​- ๙๙ ศูนย์นิทรรศการและการประชุมไบเทค บางนา​ พลเอกประยุทธ์ จันทร์โอชา นายกรัฐมนตรี เป็นประธานในพิธีเปิดงาน จ๊อบ เอกซ์โป ไทยแลนด์ ๒๐๒๐ โดยมี นายสมศักดิ์​  เทพสุทิน​ รัฐมนตรี​ว่าการ​กระทรวงยุติธรรม​ พร้อมด้วย​ ศาสตราจารย์พิเศษวิศิษฏ์ วิศิษฏ์สรอรรถ​ ปลัดกระทรวงยุติธรรม และผู้ที่​เกี่ยวข้อง​ เข้าร่วมพิธีเปิดงานฯ
สำหรับ​งานดังกล่าว​ จัดขึ้นเพื่อส่งเสริมการจ้างงานใหม่สำหรับนักศึกษาจบใหม่ โดยภาครัฐ วิสาหกิจและเอกชน ส่งเสริมการจ้างงานเพิ่มเติมเพื่อทดแทนแรงงานต่างด้าว การรักษาการจ้างงานเดิม จากนั้น นายกรัฐมนตรีได้กล่าวเปิดงาน ใจความว่า
"การจัดงานในครั้งนี้จะเห็นได้ว่ามีการจัดกิจกรรมต่างๆ ตอบสนองกับยุทธศาสตร์ชาติทั้งในด้านการพัฒนาและเสริมสร้างศักยภาพทรัพยากรมนุษย์ที่มีเป้าหมายในการพัฒนาคนในทุกมิติ ทำให้วัยแรงงานได้รับยกระดับจากผู้ใช้แรงงาน เป็นผู้ใช้พลังสมอง ที่สามารถเข้าถึงแหล่งทุน นวัตกรรม เทคโนโลยี และข่าวสารข้อมูลได้สะดวก
โอกาสนี้รัฐมนตรีว่าการกระทรวงยุติธรรม​ พร้อมด้วยปลัดกระ​ทรวง​ยุติธรรม​ ได้เยี่ยมชมบูธกระทรวง​ยุติธรรม​ พร้อมทั้งได้ให้คำแนะนำ​ในการพัฒนาและจัดเก็บระบบ​การติดตามการว่างงานของผู้ที่ได้ลงทะเบียนรับข้อมูล​ข่าวสารตำแหน่ง​งานว่างในสังกัดกระทรวง​ยุติธรรม​
ทั้งนี้​ การจัดงานดังกล่าว​ จัดขึ้นระหว่าง​วันที่​ ๒๖​ -​ ๒๘​ กันยายน​ ๒๕๖๓​ ณ ไบเทค บางนา ฮอลล์ ๙๘​ - ๙๙" รมว.ยุติธรรม มอบนโยบายและทิศทางการขับเคลื่อนยุทธศาสตร์การสืบสวนสอบสวนคดีพิเศษ ประจำปีงบประมาณ พ.ศ. ๒๕๖๔ ในวันศุกร์ที่ ๒๕ กันยายน ๒๕๖๓ เวลา ๑๓.๓๐ ณ ห้องประชุมจูปีเตอร์ ชั้น ๓ โรงแรมมิราเคิล แกรนด์คอนแวนชั่น ถนนวิภาวดีรังสิต เขตหลักสี่ กรุงเทพฯ
นายสมศักดิ์ เทพสุทิน รัฐมนตรีว่าการกระทรวงยุติธรรม เป็นประธานเปิดงานการมอบนโยบายและทิศทางการขับเคลื่อนยุทธศาสตร์การสืบสวนสอบสวนคดีพิเศษ ประจำปีงบประมาณ พ.ศ. ๒๕๖๔ พร้อมด้วย ว่าที่ร้อยตรี ธนกฤต จิตรอารีย์รัตน์ เลขานุการรัฐมนตรีว่าการกระทรวงยุติธรรม นายวิวัฒน์ นิติกาญจนา ที่ปรึกษารัฐมนตรีว่าการกระทรวงยุติธรรม นายสามารถ เจนชัยจิตรวนิช ผู้ช่วยรัฐมนตรีประจำกระทรวงยุติธรรม
เข้าร่วมฟังบรรยายในโครงการประชุมเชิงปฏิบัติการรับมอบนโยบายและทิศทางการขับเคลื่อนยุทธศาสตร์ การสืบสวนสอบสวนคดีพิเศษ ประจำปีงบประมาณ ๒๕๖๔ โดยมี พ.ต.ท. กรวัชร์ ปานประภากร อธิบดีกรมสอบสวนคดีพิเศษพร้อมด้วยคณะผู้บริหาร ข้าราชการ และเจ้าหน้าที่กรมสอบสวนคดีพิเศษ ให้การต้อนรับและร่วมรับฟังนโยบาย พร้อมทั้งเยี่ยมชมนิทรรศการ อาทิ สถิติคดีพิเศษ การลงพื้นที่สืบสวนสอบสวนของกรมสอบสวนคดีพิเศษ
เทคโนโลยีที่ใช้ในการสอบสวน และรางวัลการทำงาน/ผลงานของกรมสอบสวนคดีพิเศษ กระทรวงยุติธรรม ขับเคลื่อนและติดตามงานแก้ไขปัญหาจังหวัดชายแดนภาคใต้ ในวันศุกร์ที่ ๒๕ กันยายน ๒๕๖๓ เวลา ๑๐.๐๐ น. ณ โรงแรมหาดใหญ่ซิกเนเจอร์ อำเภอหาดใหญ่ จังหวัดสงขลา นายวัลลภ นาคบัว รองปลัดกระทรวงยุติธรรม เป็นประธานการประชุมเชิงปฏิบัติการเพื่อขับเคลื่อนและติดตามงานแก้ไขปัญหาจังหวัดชายแดนภาคใต้
ประจำปีงบประมาณ พ.ศ. ๒๕๖๓ ระดับพื้นที่ โดยมีนางสาวพัชรศรี ศรีเมือง ผู้อำนวยการกองยุทธศาสตร์และแผนงาน พร้อมด้วย นางสาววันรพี ขาวสะอาด หัวหน้ากลุ่มงานนโยบายและยุทธศาสตร์ด้านความมั่นคงและผู้แทนจากหน่วยงานสังกัดกระทรวงยุติธรรมส่วนกลาง และในพื้นที่จังหวัดชายแดนภาคใต้
ภายในงานมีการสรุปผลการดำเนินงานตามแผนงานบูรณาการขับเคลื่อนการแก้ไขปัญหาจังหวัดชายแดนภาคใต้ ประจำปีงบประมาณ พ.ศ. ๒๕๖๓ รวมทั้งการบรรยายเรื่อง "แนวทางการขับเคลื่อนการดำเนินงานการแก้ไขปัญหาจังหวัดชายแดนภาคใต้ของกระทรวงยุติธรรม" และ "ความสอดคล้องการดำเนินงานของกระทรวงยุติธรรมกับแผนปฏิบัติการด้านการป้องกันและแก้ไชปัญหาความไม่สงบในจังหสัดชายแดนภาคใต้ พ.ศ. ๒๕๖๒ - ๒๕๖๕"
นอกจากนี้ ยังมีการระดมความคิดเห็นเพื่อรับฟังและแลกเปลี่ยนปัญหา อุปสรรค และข้อเสนอแนะในการดำเนินงานแก้ไขปัญหาจังหวัดชายแดนภาคใต้ของกระทรวงยุติธรรม ประจำปีงบประมาณ พ.ศ. ๒๕๖๓ จากหน่วยงานในสังกัดกระทรวงยุติธรรมระดับพื้นที่ กระทรวงยุติธรรม ประชุมผู้บริหารหน่วยงานในสังกัดสำนักงานรัฐมนตรีและสำนักงานปลัดกระทรวงยุติธรรม ครั้งที่ ๖/๒๕๖๓
ในวันพฤหัสบดีที่ ๒๔ กันยายน ๒๕๖๓ เวลา ๑๓.๓๐ น. ณ​ ห้องประชุมกระทรวงยุติธรรม ๑ ชั้น ๙ อาคารราชบุรีดิเรกฤทธิ์ ศูนย์ราชการเฉลิมพระเกียรติฯ กรุงเทพมหานคร ศาสตราจารย์พิเศษวิศิษฏ์ วิศิษฏ์สรอรรถ ปลัดกระทรวงยุติธรรมเป็นประธานการประชุมผู้บริหารหน่วยงานในสังกัดสำนักงานรัฐมนตรีและสำนักงานปลัดกระทรวงยุติธรรมครั้งที่ ๖/๒๕๖๓ โดยมี นายวัลลภ นาคบัว รองปลัดกระทรวงยุติธรรม  นายนิมิต ทัพวนานต์ ผู้ตรวจราชการกระทรวงยุติธรรม
ผู้บริหารหน่วยงานในสังกัดสำนักงานรัฐมนตรีและสำนักงานปลัดกระทรววงยุติธรรม เข้าร่วมฯ เพื่อทราบสรุปผลการจัดแถลงข่าวผลการดำเนินงานของกระทรวงยุติธรรม รอบ ๑ ปีภายใต้ "โครงการสร้างการรับรู้และเผยแพร่ผลการนำความยุติธรรมสู่สาธารณชน" ผลการจัดพิธีมอบเข็มเครื่องหมายยุติธรรมธำรง และเกียรติบัตร ประจำปี ๒๕๖๓ การเข้าร่วมจัดกิจกรรมภายในงาน จ๊อบ เอกซ์โป ไทยแลนด์ ๒๐๒๐
การจัดสรรงบประมาณรายจ่ายประจำปี พ.ศ. ๒๕๖๔ และการใช้งบประมาณรายจ่ายประจำปี พ.ศ. ๒๕๖๓ ไปพลางก่อน และการขับเคลื่อนการให้บริการประชาชนผ่านระบบ อิเล็กทรอนิกส์-เซอร์วิส ของหน่วยงานภาครัฐ และการเข้ารับรางวัลเลิศรัฐ ประจำปี พ.ศ. ๒๕๖๓ ของ สำนักงานปลัดกระทรวงยตุิธรรม
กระทรวงยุติธรรม พิจารณาค่าตอบแทนผู้เสียหาย และค่าทดแทนและค่าใช้จ่ายแก่จำเลยในคดีอาญา ครั้งที่ ๙/๒๕๖๓
ในวันพฤหัสบดีที่ ๒๔ กันยายน ๒๕๖๓ เวลา ๐๙.๓๐ น. ณ​ ห้องประชุมกระทรวงยุติธรรม ๑ ชั้น ๙ ศูนย์ราชการเฉลิมพระเกียรติฯ อาคารราชบุรีดิเรกฤทธิ์ กรุงเทพมหานคร ศาสตราจารย์พิเศษวิศิษฏ์ วิศิษฏ์สรอรรถ ปลัดกระทรวงยุติธรรม เป็นประธานการประชุมคณะกรรมการพิจารณาค่าตอบแทนผู้เสียหาย และค่าทดแทนและค่าใช้จ่ายแก่จำเลยในคดีอาญา ครั้งที่ ๙/๒๕๖๓ ในระบบประชุมทางไกลผ่านจอภาพ (วิดีโอคอนเฟอเรนซ์)
โดยมี​ นายเรืองศักดิ์ สุวารี อธิบดีกรมคุ้มครองสิทธิและเสรีภาพ พร้อมด้วย คณะกรรมการผู้ทรงคุณวุฒิ ข้าราชการ และเจ้าหน้าที่ที่เกี่ยวข้อง เข้าร่วมฯ เพื่อรับทราบสถิติภาพรวมและการดำเนินการเชิงรุกแจ้งสิทธิไปยังพนักงานสอบสวนทั่วประเทศ ประจำปี ๒๕๖๓ รายงานผลการติดตามให้ความช่วยเหลือผู้เสียหายคดีความผิดเกี่ยวกับเพศตามข้อสั่งการของคณะกรรมการ พร้อมทั้งพิจารณาให้ความช่วยเหลือจำนวน ๖๙ เรื่อง
โดยแบ่งเป็นเรื่องสืบเนื่อง จำนวน ๒ เรื่อง กรณีผู้เสียหายอุทธรณ์คำวินิจฉัยคณะอนุกรรมการ จำนวน ๓๐ เรื่อง และกรณีจำเลย จำนวน ๓๗ เรื่อง ทั้งนี้​ เป็นการคุ้มครองสิทธิเสรีภาพให้แก่ผู้เสียหายและจำเลยในคดีอาญา​ ตามพระราชบัญญัติค่าตอบแทนผู้เสียหาย​ และค่าทดแทนและค่าใช้จ่ายแก่จำเลยในคดีอาญา​ พ.ศ.​ ๒๕๔๔​ และที่แก้ไขเพิ่มเติม​ (ฉบับที่​ ๒) พ.ศ.​ ๒๕๕๙​ ให้ได้รับการช่วยเหลือเยียวยาตามหลักสิทธิมนุษยชนและมาตรฐานสากล
กระทรวงยุติธรรม มอบเข็มเครื่องหมายยุติธรรมธำรง ให้แก่ผู้ทำคุณประโยชน์ให้กับกระทรวงยุติธรรม ประจำปี พ.ศ. ๒๕๖๓ ในวันพุธที่ ๒๓ กันยายน ๒๕๖๓ เวลา ๑๓.๓๐ น. ณ ห้องประชุมออดิทอเรียม โรงแรมเซ็นทรา บายเซ็นทาราศูนย์ราชการและคอนเวนชันเซ็นเตอร์ แจ้งวัฒนะ กรุงเทพมหานคร นายสมศักดิ์ เทพสุทิน รัฐมนตรีว่าการกระทรวงยุติธรรม เป็นประธาน ในพิธีมอบเข็มเครื่องหมายยุติธรรมธำรง และเกียรติบัตร ประจำปี ๒๕๖๓
โดยมีศาสตราจารย์พิเศษวิศิษฏ์ วิศิษฏ์สรอรรถ ปลัดกระทรวงยุติธรรม ผู้บริหารกระทรวงยุติธรรม และแขกผู้มีเกียรติ เข้าร่วมกว่า ๑๒๐ คน ในการนี้ รัฐมนตรีว่าการกระทรวงยุติธรรม ได้มอบเข็มเครื่องหมายยุติธรรมธำรง และเกียรติบัตร ให้แก่ข้าราชการ และเจ้าหน้าที่หน่วยงานสังกัดกระทรวงยุติธรรม รวมตลอดถึงผู้ทำคุณประโยชน์ให้กับกระทรวงยุติธรรม ที่ผ่านการพิจารณาคัดเลือกและมีมติเห็นชอบบุคคลที่มีคุณสมบัติเป็นไปตามหลักเกณฑ์ที่กำหนด
ตามระเบียบกระทรวงยุติธรรม ว่าด้วยเข็มเครื่องหมายยุติธรรมธำรง พ.ศ. ๒๕๕๔ ให้เป็นผู้มีสิทธิประดับเข็มเครื่องหมายยุติธรรมธำรง ประจำปี ๒๕๖๓ รวมทั้งสิ้นจำนวน ๗๒ คน ประกอบด้วยข้าราชการและเจ้าหน้าที่ ในสังกัดกระทรวงยุติธรรม จำนวน ๔๔ คน และบุคคลผู้ทำคุณประโยชน์ให้กับกระทรวงยุติธรรมอย่างต่อเนื่อง จำนวน ๒๘ คน โดยแบ่งตาม ชั้นเข็มได้ ดังนี้ เข็มเครื่องหมายยุติธรรมธำรง ชั้นที่ ๒ อันเป็นเกียรติยิ่ง จำนวน ๒ คน
เข็มเครื่องหมายยุติธรรมธำรง ชั้นที่ ๓ อันเป็นที่เชิดชูยิ่ง จำนวน ๑ คน เข็มเครื่องหมายยุติธรรมธำรง ชั้นที่ ๔ อันเป็นที่ชมเชยยิ่ง จำนวน ๖๙ คน รัฐมนตรีว่าการกระทรวงยุติธรรม กล่าวว่า เข็มเครื่องหมายยุติธรรมธำรง เปรียบเสมือนเป็นเครื่องหมายของผู้ที่อุทิศตนเพื่อความยุติธรรม การได้รับในครั้งนี้ถือเป็นการสร้างขวัญและกำลังใจให้แก่ผู้ที่มีความมุ่งมั่น ตั้งใจในการปฏิบัติหน้าที่เพื่อสังคม เป็นผู้ที่ถึงพร้อมด้วยคุณธรรม จริยธรรม มีคุณงามความดีทั้งกายและใจ
หวังเป็นอย่างยิ่งว่า เข็มเครื่องหมายยุติธรรมธำรงนี้ จะเป็นอีกหนึ่งความภาคภูมิใจในการปฏิบัติราชการ และเป็นเกียรติประวัติแก่วงศ์ตระกูล ตลอดจนเป็นแรงบันดาลใจในการปฏิบัติหน้าที่ ทำคุณประโยชน์แก่สังคม ด้วยความมุ่งมั่น ทุ่มเท เป็นแบบอย่างที่ดีให้แก่เพื่อนร่วมงานและบุคคลทั่วไปในสังคม ในการขับเคลื่อนภารกิจของกระทรวงยุติธรรม ให้มีความก้าวหน้า และยั่งยืนสืบไปรมว.ยุติธรรม แถลงผลงานการสร้างการรับรู้และเผยแพร่ผลการนำความยุติธรรมสู่สาธารณชน
"๑ ปี ของการสร้างสุข ก้าวขับเคลื่อนเชิงรุกเพื่อประชาชน" ในวันพุธที่ ๒๓ กันยายน ๒๕๖๓ เวลา ๑๑.๐๐ น. ณ ห้องรับรองกระทรวงยุติธรรม ชั้น ๒ อาคารราชบุรีดิเรกฤทธิ์ ศูนย์ราชการเฉลิมพระเกียรติฯ นายสมศักดิ์ เทพสุทิน รัฐมนตรีว่าการกระทรวงยุติธรรม แถลงผลงานการสร้างการรับรู้และเผยแพร่ผลการนำความยุติธรรมสู่สาธารณชน "๑ ปี ของการสร้างสุขก้าวขับเคลื่อนเชิงรุกเพื่อประชาชน"
นายสมศักดิ์ฯ แถลงว่า นโยบายการลดความแออัดในเรือนจำ ผู้ต้องขังที่อยู่ในเรือนจำ ๘๐% เป็นนักโทษยาเสพติด และเรือนจำ โดยเฉพาะเรือนนอนมีพื้นที่น้อย ผู้ต้องขัง ๑ คน ต้องมีพื้นที่ ๑.๒ ตารางเมตร ซึ่งจะรองรับได้ ๒.๒ แสนคน แต่ขณะนี้ในเรือนจำมีผู้ต้องขังมากถึง ๓.๗ แสนคน เกินมากกว่า ๑.๕ แสนคน ตนได้กำหนดว่า สามารถสร้างเตียงนอน ๒ ชั้น หากทำได้ประมาณ ๘ หมื่นเตียง จะรับผู้ต้องขังได้ถึง ๓ แสนคน ซึ่งวันนี้เพิ่มได้แล้ว ๕ หมื่นเตียง
ต้องทำอีก ๓ หมื่นเตียง แต่เป็นการแก้ปัญหาที่ปลายเหตุ ส่วนการแก้ปัญหาที่ต้นเหตุ คือ การลดจำนวนผู้ต้องขัง เช่น การแก้กฎหมายประมวลกฎหมายยาเสพติด และการใช้กำไล อีเอ็ม เข้ามาเสริม การพักโทษโดยเฉพาะโทษเบา หรือผู้ต้องขังที่ใกล้จะพ้นโทษ หลักการ คือ ต้องจำคุกมาแล้วไม่น้อยกว่า ๒ ใน ๓ หรือเกินครึ่งหนึ่ง โดยให้คณะกรรมการพิจารณา โดยที่ผ่านมาพฤติกรรมของผู้ใช้กำไลอีเอ็ม มีการเคารพกฎ ระเบียบสังคมมากขึ้น และกลับบ้านตรงเวลา
การขับขี่รถดีขึ้น พฤติกรรมหลายๆอย่างดีขึ้น ทำให้ครอบครัวมีความสุข และสามารถติดตามได้ตลอดเวลา นายสมศักดิ์ฯ กล่าวว่า ส่วนกรณีนักโทษรุนแรง ได้แก้ปัญหากันมาพอสมควร ตั้งแต่กรณีนายสมคิด พุ่มพวง ฆาตรกรต่อเนื่อง คดีแบบนี้ต้องเริ่มก่อนที่จะฟ้องคดีพวกเขาต้องมีการบันทึก หรือยื่นคำฟ้องในพวกคดีต่อเนื่องแบบนี้ไว้ ที่ผ่านมาหากจำคุกครบแล้วจะไปฟ้องไม่ได้ เราได้หารือกับสำนักงานอัยการสูงสุด และหวังจะแก้ปัญหาอย่างเป็นรูปธรรม
แต่หากจะไปแก้กฎหมายจะใช้เวลานานเกินไป ต้องหาแนวทางอื่นก่อน โดยขณะนี้ได้ตั้งศูนย์เฉพาะกิจเฝ้าระวังความปลอดภัยของประชาชน หรือ เจเอสโอซี โดยเฝ้าดูผู้ต้องขังคดีที่อุกฉกรรจ์ หากนักโทษพ้นโทษแล้ว จะต้องติดตามให้ติดกำไลอีเอ็ม และให้สังคมช่วยตรวจสอบ ในช่วงกฎหมายที่ยังดำเนินการไม่เรียบร้อย
นายสมศักดิ์ฯ กล่าวว่า นอกจากนี้ ต้องมีนโยบายลดความแออัดในระยะยาว ที่ผ่านมามีผู้ต้องขังออกจากเรือนจำแล้วยังกลับมาอีกจำนวนมาก สาเหตุ คือ ไม่มีงานทำ ไม่มีรายได้ ครอบครัวมีปัญหา จึงต้องสร้างงาน สร้างอาชีพ อย่างเช่น นิคมอุตสาหกรรมราชทัณฑ์ คือ นำคนที่พ้นโทษมาทำงานฝึกอาชีพ และการส่งแรงงานไปต่างประเทศ เพราะตนทราบมาว่าหากภาษาอังกฤษดีจะได้เงินมากกว่าเดิม ๒ เท่า จึงส่งเสริมเรื่องภาษา รวมถึงคณิตศาสตร์ ทำบัญชีเบื้องต้นได้
นอกจากนี้ ยังมีโครงการเชฟลูกกรงเหล็ก นายสมศักดิ์ฯ ยังกล่าวถึง นโยบายการป้องกันและปราบปรามยาเสพติด ว่า ที่ผ่านมามีการฆ่าตัดตอนและปราบปรามอย่างหนัก แต่ยาเสพติดยังไม่หมดไป ยูเอ็นโอดีซี มีการประเมินมูลค่ายาเสพติดที่สามเหลี่ยมทองคำมีมูลค่ามากถึง ๑.๘ ล้านล้านบาท ที่ผ่านมาตนตั้งได้คณะกรรมการฯ ขึ้น ๒ - ๓ ชุด เพื่อช่วยงานศูนย์อำนวยการป้องกันยาเสพติดแห่งชาติ มาดำเนินการเพิ่มจากเดิม จากการปราบปราม
มาใช้เรื่องการจัดการธุรกรรมทางการเงิน โดยความร่วมมือของสำนักงาน ป.ป.ง. ก่อนหน้านี้การยึดทรัพย์จากยาเสพติดได้ปีละ ๖๐๐ ล้านบาท แต่จากการใช้การดำเนินการทางธุรกรรมทางการเงินในห้วงที่ผ่านมาสามารถยึดทรัพย์ได้ ๓ เท่าครึ่ง คือจำนวน ๒ พันกว่าล้านบาท และในปี พ.ศ.๒๕๖๔ ตั้งเป้าต้องยึดให้ได้ ๑๐ เท่า หรือจำนวน ๖ พันล้านบาท หากไม่ได้ถือว่าเป็นมวยล้ม
อีกเรื่องคือ การตรวจสารเสพติดในเส้นผม กฎหมายเก่า การตรวจสารเสพติด คือ การตรวจปัสสาวะ และเมื่อผู้เสพที่เสพเกิน ๓ วัน จะตรวจไม่พบ จากสถิติเด็กในสถานพินิจฯ ที่เข้ารับการอบรมแล้ว จะมีการได้พักกลับบ้านและมีการกลับไปเสพยา จากปี พ.ศ.๒๕๖๑ ที่พบ ๒๗ - ๒๘ %  และปี พ.ศ.๒๕๖๒ อยู่ที่ ๑๑% และปี พ.ศ.๒๕๖๓ ได้ให้ความรู้เรื่องการตรวจเส้นผม ทำให้เหลือแค่ ๗% เท่านั้น แสดงว่าเรื่องนี้สามารถช่วยลดผู้เเสพยาลดลงได้
นายสมศักดิ์ฯ กล่าวอีกว่า การตรวจจากเส้นผมสามารถตรวจสอบคนเสพยาเสพติดย้อนหลังได้ถึง ๖ เดือน - ๑ ปี โดยตรวจเส้นผมยาว ๓๐ ซม. ขึ้นไป มีความแม่นยำมาก ตรวจแยกสารเสพติดได้ ๒๖ ชนิด เมื่อก่อนใช้น้ำยาไปทำปฏิกิริยาให้เส้นผมละลาย ใช้เวลานานถึง ๑๙ วัน แต่ตอนนี้ใช้นวัตกรรมใหม่เอาเส้นผมมาบด ใช้เวลาเพียง ๕๐ นาทีเท่านั้น หากสงสัยว่าเสพยาหรือไม่ สามารถส่งเส้นผมมาตรวจได้ ซึ่งค่าใช้จ่ายขณะนี้ถูกลงมาก เหลือเพียงครั้งละประมาณ ๒ พันบาท
อีกเรื่อง คือการปลดล็อกกระท่อม การแก้กฎหมาย พ.ร.บ.ยาเสพติดให้โทษ ปลดกระท่อมออกยาเสพติดประเภทที่ ๕ ซึ่งอยู่ในขั้นตอนการพิจารณาของสภาฯ ส่วนประมวลกฎหมายยาเสพติดกำลังแปรญัตติ และเมื่อปลดเสร็จ ต้องมีกฎหมายพืชกระท่อม ซึ่งกระทรวงยุติธรรมเสนอเข้าที่ประชุมคณะรัฐมนตรี การที่มีกฎหมายควบคุม เพราะกลัวว่าคนจะปลูกมากเกินไป และต้องมีการควบคุมการใช้ ไม่ให้นำไปผสมเป็น ๔ คูณ ๑๐๐ กระท่อมมีสรรพคุณเหมือนมอร์ฟีน แต่แก้ปวดได้มากกว่าหลายเท่า และไม่กระทบระบบหายใจ นำไปเป็นยาแก้ท้องเสีย แก้ปวดท้อง และเป็นยาชูกำลังได้
"งานต่างๆ ในส่วนของกระทรวงยุติธรรมต่อไปนี้เราตั้งใจจะให้งานเดินหน้า ทำงานเชิงรุก ตนตั้งใจว่าเราต้องทำงานแข่งกับเวลา ทำทุกอย่างให้สำเร็จโดยเร็ว บริการประชาชนให้เข้าถึงได้ทุกคน ทำงานบูรณาการร่วมกับภาคประชาชนมากขึ้นกว่าเดิม ทั้งกรมคุ้มครองสิทธิฯ กรมบังคับคดี เราจำทำให้เป็นงานหลักขึ้นมา อาจจะเริ่มที่พื้นที่ใกล้กระทรวงฯ แล้วขยายวงไป จะแก้ปัญหาที่ต้นเหตุ จะทำให้เป็นรูปธรรมในระยะเวลาอันใกล้ให้ได้" รมว.ยุติธรรม กล่าว
กระทรวงยุติธรรม ประชุมคณะหัวหน้าส่วนราชการระดับกระทรวงหรือเทียบเท่า ครั้งที่ ๔/๒๕๖๓ ในวันพุธที่ ๒๓ กันยายน ๒๕๖๓ เวลา ๑๐.๐๐ น. พลเอก ประยุทธ์ จันทร์โอชา นายกรัฐมนตรีเป็นประธานการประชุมคณะหัวหน้าส่วนราชการระดับกระทรวงหรือเทียบเท่า ครั้งที่ ๔/๒๕๖๓ โดยมี ศาสตราจารย์พิเศษวิศิษฏ์ วิศิษฏ์สรอรรถ ปลัดกระทรวงยุติธรรมและหัวหน้าส่วนราชการระดับกระทรวงหรือเทียบเท่า เข้าร่วมฯ ณ ตึกสันติไมตรี (หลังนอก) ทำเนียบรัฐบาล กรุงเทพมหานคร
วันอังคารที่ ๒๙ กันยายน ๒๕๖๓ กระทรวงยุติธรรม จัดโครงการสร้างการรับรู้ การตรวจพิสูจน์สารเสพติดในเส้นผม เพื่อประโยชน์แห่งความยุติธรรม กระทรวงยุติธรรม จัดโครงการสร้างการรับรู้ การตรวจพิสูจน์สารเสพติดในเส้นผม เพื่อประโยชน์แห่งความยุติธรรม ในวันจันทร์ที่ ๒๑ กันยายน ๒๕๖๓ เวลา ๐๙.๓๐ น. ณ ห้องจูปิเตอร์ โรงแรมมิราเคิล แกรนด์ คอนเวนชั่น เขตหลักสี่ กรุงเทพมหานคร นายสมศักดิ์ เทพสุทิน รัฐมนตรีว่าการกระทรวงยุติธรรม
เป็นประธานเปิดโครงการ สร้างการรับรู้ การตรวจพิสูจน์สารเสพติดในเส้นผมและปาฐกถาพิเศษ เรื่อง การตรวจสารเสพติดในเส้นผม เพื่อลดความเหลื่อมล้ำของสังคมโดยมี ว่าที่ร้อยตรีธนกฤต จิตรอารีย์รัตน์ เลขานุการรัฐมนตรีว่าการกระทรวงยุติธรรม นายสามารถ เจนชัยจิตรวนิช ผู้ช่วยรัฐมนตรีประจำกระทรวงยุติธรรม ผู้บริหารในสังกัดกระทรวงยุติธรรม และผู้ที่เกี่ยวข้องเข้าร่วมฯ เพื่อสร้างการรับรู้การตรวจสารเสพติดในเส้นผม
และเพื่อให้เจ้าหน้าที่สำนักงานคณะกรรมการป้องกันและปราบปรามยาเสพติดและเจ้าหน้าที่สถาบันนิติวิทยาศาสตร์ รวมทั้งหน่วยงานที่เกี่ยวข้อง ได้รับความรู้ ความเข้าใจในการเก็บเส้นผม และตรวจพิสูจน์สารเสพติดในเส้นผมโครงการในครั้งนี้เกิดจากความร่วมมือของสำนักงานคณะกรรมการป้องกันและปราบปรามยาเสพติดร่วมกับสถาบันนิติวิทยาศาสตร์เพื่อนำไปใช้ประโยชน์ในเชิงการให้บริการต่อภาครัฐ ภาคเอกชน และภาคประชาสังคม ในอนาคต
โอกาสนี้ รัฐมนตรีว่าการกระทรวงยุติธรรม กล่าวว่า ปัญหายาเสพติดเป็นสิ่งที่รัฐบาลให้ความสำคัญเป็นอย่างมาก โดยถือเป็นหนึ่งในนโยบายเร่งด่วนของรัฐบาล โดยมุ่งลดปริมาณยาเสพติดในภูมิภาค ด้วยการสกัดกั้นสารตั้งต้นและเคมีภัณฑ์ มิให้ถูกลักลอบนำเข้าไปยังแหล่งผลิตและสกัดกั้นไม่ให้ยาเสพติดแพร่กระจายออกไปทั้งในและนอกภูมิภาครวมถึงตัดวงจรการค้ายาเสพติดโดยเน้นการสืบสวนสอบสวนทางการเงิน ขยายผลสู่การยึดทรัพย์เพื่อให้ปัญหายาเสพติดหมดไปจากประเทศไทย
นิติวิทยาศาสตร์เป็นเครื่องมือสำคัญที่ถูกนำมาใช้ในการพิสูจน์ ความจริงประกอบการพิจารณาการกระทำความผิดเพื่อสนับสนุนกระบวนการยุติธรรมไม่ใช่แค่ใช้สนับสนุนการสืบสวนสอบสวนทางคดีอาญา แต่นิติวิทยาศาสตร์ยังสามารถนำมาใช้ในมิติเชิงแก้ไขปัญหาทางสังคมได้ เช่น การนำการตรวจสารเสพติดในเส้นผมมาใช้เป็นเครื่องมือในการติดตาม เฝ้าระวังการใช้ยาเสพติดของเด็กและเยาวชน
ซึ่งอยู่ในความดูแลของกรมพินิจและคุ้มครองเด็กและเยาวชนผมเชื่อว่าในอนาคต การตรวจสารเสพติดในเส้นผมจะถูกนำมาใช้เป็นเครื่องมือสำคัญในกระบวนการยุติธรรมทั้งในรูปแบบที่เป็นกระบวนการยุติธรรมทางอาญาที่ช่วยพิสูจน์ยืนยันการกระทำความผิดของบุคคล รวมถึงการนำมาใช้แก้ไขปัญหาสังคมในเชิงป้องปราม เฝ้าระวังอันตรายแก่สังคม อย่างไรก็ตาม แม้ว่าปัจจุบันการตรวจสารเสพติดในเส้นผมจะมีต้นทุนที่สูงราคาแพงกว่าการตรวจจากปัสสาวะ
หรือเลือด แต่ถือว่าเป็นการลงทุนที่คุ้มค่า เนื่องจากวิธีการตรวจหาสารเสพติดในเส้นผมสามารถตรวจหาสารได้มากกว่า ๒๖ ชนิดในคราวเดียวกัน และยังสามารถตรวจสอบประวัติการใช้ยาเสพติดที่ผ่านมาได้ในช่วงระยะเวลาเป็นเดือนหรือเป็นปี ตามความยาวของเส้นผม โดยไม่เสื่อมสภาพ นอกจากนี้ ยังจัดเก็บได้ง่าย ตรวจซ้ำได้ ซึ่งแตกต่างจากการตรวจจากเลือด หรือปัสสาวะ
ซึ่งตัวอย่างมักเสื่อมสภาพได้ง่าย และยังต้องเก็บรักษาตัวอย่างไว้ในตู้เย็น สามารถช่วยอำนวยความยุติธรรม ลดความเหลื่อมล้ำ และแก้ปัญหาในเชิงสังคมได้อย่างมีประสิทธิภาพ กระทรวงยุติธรรม รับเรื่องจากกลุ่มผู้เสียหาย จากการซื้อขายชุดนอนออนไลน์ โดยมีมูลค่าความเสียหายกว่าสิบล้านบาท
ในวันจันทร์ที่ ๒๑ กันยายน ๒๕๖๓ เวลา ๑๓.๐๐ น. ณ บริเวณหน้าศูนย์ยุติธรรมสร้างสุข ชั้น ๒ อาคารราชบุรีดิเรกฤทธิ์ ศูนย์ราชการเฉลิมพระเกียรติ กรุงเทพฯ นายสมศักดิ์ เทพสุทิน รัฐมนตรีว่าการกระทรวงยุติธรรม มอบหมายให้ ว่าที่ร้อยตรีธนกฤต จิตรอารีย์รัตน์ เลขานุการรัฐมนตรีว่าการกระทรวงยุติธรรม รับเรื่องร้องทุกข์จากกลุ่มผู้ได้รับความเสียหาย จากเพจที่ทำขึ้นมาเพื่อซื้อขายชุดนอนออนไลน์
ในชื่อเพจ "ชุดนอน" โดยมี หัวหน้าศูนย์ยุติธรรมสร้างสุข ผู้แทนจากกรมสอบสวนคดีพิเศษ และเจ้าหน้าที่ที่เกี่ยวข้อง เข้าร่วมฯ จากกรณีดังกล่าวทางเพจ ได้ทำการแพร่ภาพสดหลอกลวงประชาชน เพื่อให้ผู้เสียหายต้องการสั่งซื้อสินค้าในจำนวนมากขึ้น มีการโอนเงินให้กับทางร้านค้า แต่ลูกค้าไม่ได้รับสินค้าดังกล่าว  และมีลูกค้าหรือตัวแทน จำนวนหนึ่งได้ขอเงินคืนแต่กลับถูกปฏิเสธ
แล้วทางเพจได้ทำการเปลี่ยนชื่อเพจเป็นชื่อ "ชุดนอนราคาส่ง" เพื่อหลอกลวงลูกค้ารายใหม่ที่เข้ามาสั่งซื้อเพิ่มขึ้น ซึ่งในขณะนี้มีผู้ที่ได้รับความเสียหายประมาณ ๑๐๗ คน รวมยอดเงินความเสียหายประมาณ ๑๐,๖๐๐,๐๐ ล้านบาท ทั้งนี้ ศูนย์ยุติธรรมสร้างสุข ได้รับเรื่องที่ผู้เสียหายนำมายื่นเพิ่มเติม และ ส่งต่อให้กรมสอบสวนคดีพิเศษ ดำเนินการสอบสวนเรื่องดังกล่าวเพิ่มเติม
ศูนย์ยุติธรรมสร้างสุข ลงพื้นที่สร้างการรับรู้ พร้อมทั้งให้คำปรึกษาข้อกฎหมายแก่ประชาชน ณ ชุมชนวัดปุรณาวาส เขตทวีวัฒนา กรุงเทพมหานคร ในวันอาทิตย์ที่ ๒๐ กันยายน ๒๕๖๓ ณ ชุมชนวัดปุรณาวาส เขตทวีวัฒนา กรุงเทพมหานคร นายปริญญ์วัฒน์ เปี่ยมปิ่นวงศ์ หัวหน้าศูนย์ยุติธรรมสร้างสุข ศูนย์บริการร่วมกระทรวงยุติธรรม พร้อมด้วยเจ้าหน้าที่ลงพื้นที่เพื่อสร้างการรับรู้ให้ประชาชน
พร้อมทั้งให้คำปรึกษาข้อกฎหมายในโครงการศูนย์ยุติธรรมสร้างสุขศูนย์บริการร่วมกระทรวงยุติธรรมเคลื่อนที่ประจำปีงบประมาณ พ.ศ. ๒๕๖๓ รอบที่ ๓ โดยมีผู้นำชุมชนและประชาชนในพื้นที่ให้ความสนใจเข้าร่วมโครงการฯ และขอรับคำปรึกษาด้านกฎหมาย วธ. ร่วมกับ จ. ยโสธร จัดงาน "สีสันวัฒนธรรม มหกรรมวิถีอีสาน สู่การท่องเที่ยวยโสธร" ประจำปี ๒๕๖๓ ยกทัพศิลปินพื้นบ้านอีสาน-จำหน่ายสินค้าทางวัฒนธรรม-สัมมนาทางวิชาการ-แฟชั่นโชว์ผ้าไทยร่วมสมัย หนุนสร้างงาน สร้างรายได้ ฟื้นฟูเศรษฐกิจสู่ท้องถิ่น ๒๘ ก.ย. - ๒ ต.ค.นี้
วันที่ ๒๕ กันยายน ๒๕๖๓ เวลา ๑๓.๐๐ น. นายพิกิฏ ศรีชนะ เลขานุการรัฐมนตรีว่าการกระทรวงวัฒนธรรม ในฐานะผู้แทนรัฐมนตรีว่าการกระทรวงวัฒนธรรม เป็นประธานแถลงข่าวการจัดงาน "สีสันวัฒนธรรม มหกรรมวิถีอีสาน สู่การท่องเที่ยวยโสธร" ประจำปีงบประมาณ พ.ศ. ๒๕๖๓ โดยมี ผู้บริหาร ข้าราชการ เจ้าหน้าที่ ศิลปิน และภาคีเครือข่ายด้านวัฒนธรรม เข้าร่วมงาน ณ บริเวณห้องโถง ชั้น ๑ กระทรวงวัฒนธรรม ถนนเทียมร่วมมิตร กรุงเทพฯ
นายพิกิฏ กล่าวว่า กระทรวงวัฒนธรรม (วธ.) ร่วมกับจังหวัดยโสธร อำเภอเมืองยโสธร องค์กรปกครองส่วนท้องถิ่น หน่วยงานภาครัฐ ภาคเอกชน และภาคประชาชน จัดงาน "สีสันวัฒนธรรม มหกรรมวิถีอีสาน สู่การท่องเที่ยวยโสธร" ประจำปีงบประมาณ พ.ศ. ๒๕๖๓ ระหว่างวันที่ ๒๘ กันยายน - ๒ ตุลาคม ๒๕๖๓ ณ บริเวณสนามหน้าที่ว่าการอำเภอเมืองยโสธร อำเภอเมืองยโสธร จังหวัดยโสธรทั้งนี้ เพื่อฟื้นฟูเยียวยา สร้างงาน สร้างรายได้ให้กับศิลปิน ศิลปินพื้นบ้าน
 ผู้ประกอบการด้านอุตสาหกรรมวัฒนธรรม รวมทั้งสร้างขวัญ กำลังใจแก่ประชาชน ผู้ประกอบการในท้องถิ่น และนักท่องเที่ยวที่ได้รับผลกระทบจากสถานการณ์การแพร่ระบาดของโรคติดเชื้อไวรัสโคโรนา ๒๐๑๙ (โควิด-๑๙) ซึ่งเป็นการขับเคลื่อนตามนโยบายของรัฐบาล และดำเนินงานตามแผนงานและโครงการภายใต้กรอบนโยบายการฟื้นฟูเศรษฐกิจและสังคมของประเทศในด้านมิติวัฒนธรรมเพื่อช่วยเหลือประชาชนของกระทรวงวัฒนธรรม
ทั้งนี้ การจัดงานดังกล่าวเป็นการบูรณาการการจัดงานร่วมกับประเพณีตูมกาในช่วงเทศกาลออกพรรษา โดยมีกิจกรรมที่น่าสนใจประกอบด้วย การแสดงศิลปวัฒนธรรมและดนตรีพื้นบ้านอีสาน โดยศิลปินที่มีชื่อเสียง และกลุ่มศิลปินพื้นบ้านของจังหวัดยโสธร อาทิ เพ็ชรทาย วงษ์คำเหลา(หม่ำ จ๊กมก) นักแสดงตลกชื่อดัง , ดาว บ้านดอน และนันทิยา ศรีอุบล (อั้ม นันทิยา) ศิลปินเพลงลูกทุ่ง เป็นต้น กิจกรรมเสวนาแลกเปลี่ยนเรียนรู้
"สีสันวัฒนธรรม มหกรรมวิถีอีสาน สู่การท่องเที่ยวยโสธร" อาทิ สีสันวัฒนธรรมการอยู่การกิน สีสันภูมิทัศน์วัฒนธรรมและประวัติศาสตร์ สีสันศิลปินท้องถิ่นต้นแบบ เป็นต้น การจัดสัมมนาในหัวข้อ "สินค้าวัฒนธรรมก้าวไกล ด้วยมิติใหม่ตลาดออนไลน์" การจัดแสดงนิทรรศการวิถีชีวิตชุมชนคนยโสธรนิทรรศการวิถีชีวิตชุมชนคนยโสธร การประกวดการแสดงทางด้านศิลปวัฒธรรมท้องถิ่น การจำหน่ายอาหารพื้นเมืองสร้างสรรค์เพื่อสุขภาพ
เพื่อส่งเสริมการท่องเที่ยวเชิงอาหารและถ่ายทอดวัฒนธรรมการกินอาหารท้องถิ่นของจังหวัด การจัดแสดงและจำหน่ายสินค้าและผลิตภัณฑ์ทางวัฒนธรรม การจัดแสดงแฟชั่นโชว์ผ้าไทยร่วมสมัยร่วมกับนางแบบมืออาชีพ การแสดงแฟชั่นโชว์ ชุด "เด็กยโสร่วมสมัย ฮักผ้าไทย อิสาน" นอกจากนี้ มีการจัดแสดงลิเก และการแสดงของศิลปินแห่งชาติ (แม่ขวัญจิต ศรีประจันต์)
เพื่อแลกเปลี่ยนเรียนรู้ศิลปะการแสดงระหว่างภูมิภาคด้วย ทั้งนี้ มีพิธีเปิดงานในวันที่ ๓๐ กันยายน ๒๕๖๓ เวลา ๑๗.๓๐ น. ณ บริเวณสนามหน้าที่ว่าการอำเภอเมืองยโสธร อำเภอเมืองยโสธร จังหวัดยโสธร โดยมีรัฐมนตรีว่าการกระทรวงวัฒนธรรมเป็นประธาน
วธ. และ จ.ยโสธร ขอเชิญชวนประชาชน และนักท่องเที่ยว ร่วมงาน "สีสันวัฒนธรรม มหกรรมวิถีอีสาน สู่การท่องเที่ยวยโสธร" ประจำปีงบประมาณ พ.ศ. ๒๕๖๓ เพื่อร่วมสืบสาน ส่งเสริม ต่อยอด ศิลปวัฒนธรรม เทศกาล ประเพณีของไทย และสร้างงาน สร้างรายได้จากทุนทางวัฒนธรรมสู่ท้องถิ่น สอบถามรายละเอียดได้ที่ สำนักงานวัฒนธรรมจังหวัดยโสธร โทร. ๐๔๕ ๗๑๕ ๑๓๗
วธ. ร่วมกับ ก.ศึกษาธิการและวัฒนธรรมอินโดนีเซีย จัดการแสดงนาฏศิลป์ออนไลน์ "รามายณะ สองแผ่นดิน ๗๐ ปี ไทย - อินโดนีเซีย" ฉลองความสัมพันธ์ทางการทูต ถ่ายทอดสดผ่านระบบออนไลน์ ช่วงโควิด-๑๙
วันที่ ๒๔ กันยายน ๒๕๖๓ นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) เป็นประธานเปิดกิจกรรมการแสดงนาฏศิลป์ออนไลน์ "รามายณะ สองแผ่นดิน ๗๐ ปี ไทย - อินโดนีเซีย"
เนื่องในโอกาสครบรอบ ๗๐ ปี การสถาปนาความสัมพันธ์ทางการทูตระหว่างราชอาณาจักรไทยและสาธารณรัฐอินโดนีเซีย พร้อมทั้งชมการแสดงผ่านการถ่ายทอดสัญญาณระบบอินเทอร์เน็ต โดยมี นายนาดิม อันวาร์ มาการิม รัฐมนตรีว่าการกระทรวงศึกษาธิการและวัฒนธรรมสาธารณรัฐอินโดนีเซีย ร่วมเป็นประธานเปิดงาน ณ สาธารณรัฐอินโดนีเซีย
และมีนายดิกกี้ โคมาร์ อุปทูตรักษาการ สถานเอกอัครราชทูตสาธารณรัฐอินโดนีเซียประจำประเทศไทย นายปรเมศวร์ งามพิเชษฐ์ ผู้ช่วยรัฐมนตรีประจำกระทรวงวัฒนธรรม ผู้บริหาร และแขกผู้มีเกียรติ เข้าร่วมพิธี ณ โรงละครแห่งชาติ เขตพระนคร กรุงเทพฯ
นายอิทธิพล กล่าวว่า ประเทศไทยได้สถาปนาความสัมพันธ์ทางการทูตกับสาธารณรัฐอินโดนีเซีย   เมื่อวันที่ ๗ มีนาคม ๒๔๙๓ โดยทั้งสองประเทศมีความสัมพันธ์ใกล้ชิด แน่นแฟ้น ผ่านประชาชนของทั้งสองประเทศ รวมทั้งมีการแลกเปลี่ยนทางวัฒนธรรมมาอย่างต่อเนื่อง โดยเมื่อวันที่ ๒๐ - ๒๓ กรกฎาคม ๒๕๖๐ กระทรวงวัฒนธรรมแห่งราชอาณาจักรไทย (วธ.) สถานเอกอัครราชทูต ณ กรุงจาการ์ตา ร่วมกับกระทรวงศึกษาธิการและวัฒนธรรมสาธารณรัฐอินโดนีเซีย
ได้เคยจัดกิจกรรมการแสดงรามายณะไทย-อินโดนีเซีย ณ เวทีกลางแจ้งปรัมบานัน เมืองยอกยาการ์ตา สาธารณรัฐอินโดนีเซีย ซึ่งกิจกรรมดังกล่าวประสบความสำเร็จและสร้างความประทับใจแก่ผู้ชมทั้งสองประเทศเป็นอย่างมาก ดังนั้น เนื่องในโอกาสครบรอบ ๗๐ ปี การสถานปนาความสัมพันธ์ทางการทูตระหว่างราชอาณาจักรไทยและสาธารณรัฐอินโดนีเซีย วธ. ร่วมกับ กระทรวงศึกษาธิการและวัฒนธรรมสาธารณรัฐอินโดนีเซีย
รวมถึงสถานเอกอัครราชทูต ณ กรุงจาการ์ตา และสถานเอกอัครราชทูตสาธารณรัฐอินโดนีเซียประจำประเทศไทย จัดกิจกรรมการแสดงนาฏศิลป์ออนไลน์ "รามายณะ สองแผ่นดิน ๗๐ ปี ไทย - อินโดนีเซีย" ในวันที่ ๒๔ กันยายน ๒๕๖๓ ณ โรงละครแห่งชาติ เขตพระนคร กรุงเทพฯ ทั้งนี้ เพื่อเฉลิมฉลองครบรอบความสัมพันธ์ทางการทูตระหว่างสองประเทศ
นายอิทธิพล กล่าวอีกว่า ทั้งนี้ เนื่องจากสถานการณ์การแพร่ระบาดของโรคติดเชื้อไวรัสโคโรน่า ๒๐๑๙ (โควิด-๑๙) ในปัจจุบัน ส่งผลกระทบต่อการจัดกิจกรรมต่างๆ ไปทั่วโลก วธ. จึงได้ปรับรูปแบบการจัดกิจกรรมเป็นการแสดงกึ่งออนไลน์ โดยผสมผสานทั้งรูปแบบออนไลน์และออฟไลน์ มีการถ่ายทอดสดการแสดงรามายณะของทั้งสองประเทศ ตั้งแต่เวลา ๑๙.๐๐ น. ณ โรงละครแห่งชาติ โดยสลับสับเปลี่ยนกับคลิปวิดีโอการแสดงของสาธารณรัฐอินโดนีเซีย
ซึ่งได้ถ่ายทำขึ้นเฉพาะในวาระพิเศษนี้ โดยผู้ชมสามารถรับชมการแสดงสดผ่านโปรแกรมและช่องทางอินเตอร์เน็ตต่างๆ ได้แก่ ๑. เฟซบุ๊คไลฟ์ของสำนักงานปลัดกระทรวงวัฒนธรรม กรมศิลปากร กระทรวงการต่างประเทศ สถานเอกอัครราชทูต ณ กรุงจาการ์ตา และสถานเอกอัครราชทูตสาธารณรัฐอินโดนีเซียประจำประเทศไทย ๒. ทูปไลฟ์ของสำนักงานปลัดกระทรวงวัฒนธรรม และ ๓.เว็บไซต์ของกระทรวงวัฒนธรรม
"การแสดงรามายณะสองแผ่นดินในครั้งนี้ เป็นการแสดงทางวัฒนธรรมที่คล้ายคลึงกันระหว่างประเทศไทยและสาธารณรัฐอินโดนีเซีย และหลายประเทศ ในภูมิภาคเอเชียตะวันออกเฉียงใต้ ซึ่งสามารถเสริมสร้างความเข้าใจและมิตรไมตรีที่ดีต่อกันผ่านวรรณกรรมและการแสดง โดยมีการนำเทคโนโลยีสมัยใหม่มาเป็นเครื่องมือในการก้าวข้ามข้อจำกัดของการเดินทางระหว่างสองประเทศ ซึ่งถือเป็นช่องทางในการเผยแพร่ศิลปวัฒนธรรมอีกช่องทางหนึ่งด้วย" รมว.วธ. กล่าว
ปลัดวธ.เข้าร่วมการประชุมคณะหัวหน้าส่วนราชการระดับกระทรวงหรือเทียบเท่า ครั้งที่ ๔/๒๕๖๓ วันที่ ๒๓ กันยายน ๒๕๖๓ เวลา ๑๐.๐๐ น. พลเอก ประยุทธ์ จันทร์โอชา นายกรัฐมนตรี เป็นประธานการประชุมคณะหัวหน้าส่วนราชการระดับกระทรวงหรือเทียบเท่า ครั้งที่ ๔/๒๕๖๓ โดยมีนายกฤษศญพงษ์ ศิริ ปลัดกระทรวงวัฒนธรรม และหัวหน้าส่วนราชการจากหน่วยงานต่างๆ เข้าร่วม ณ ตึกสันติไมตรี (หลังนอก) ทำเนียบรัฐบาล
ปลัดวธ.เยี่ยมให้กำลังใจชุมชนคุณธรรมฯ ต้นแบบ วัดสันทราย ซึ่งเป็น ๑ ใน ๑๐๐ ชุมชน ของโครงการพัฒนาต่อยอดทุนทางวัฒนธรรมตามรอยศาสตร์พระราชาเพื่อชุมชนเข้มแข็งอย่างยั่งยืน (บวร ออน ทัวร์) นายกฤษศญพงษ์  ศิริ ปลัดกระทรวงวัฒนธรรม เข้ากราบสักการะพระครูวรสุตตาเขตต์ เจ้าอาวาสวัดสันทราย อำเภอไชยปราการ จังหวัดเชียงใหม่
พร้อมเยี่ยมให้กำลังใจชุมชนคุณธรรมฯ ต้นแบบ วัดสันทราย ซึ่งเป็น ๑ ใน ๑๐๐ ชุมชน ของโครงการพัฒนาต่อยอดทุนทางวัฒนธรรมตามรอยศาสตร์พระราชาเพื่อชุมชนเข้มแข็งอย่างยั่งยืน (บวร ออน ทัวร์) เพื่อศึกษาความเป็นต้นแบบและเป็นตัวอย่างให้ชุมชนคุณธรรมฯในพื้นที่นำไปพัฒนาต่อยอดขยายจาก ๑๐๐ ชุมชน เป็น ๑,๐๐๐ ชุมชนทั่วประเทศ  โดยมีนายเสน่ห์ สายเย็นใจ วัฒนธรรมจังหวัดเชียงใหม่ ข้าราชการ ตัวแทนชุมชน
และเจ้าหน้าที่ที่เกี่ยวข้องเข้าร่วม โครงการ บวร ออน ทัวร์  เป็นโครงการที่กระทรวงวัฒนธรรม ส่งเสริมชุมชนคุณธรรมฯ ที่มีความพร้อมต้อนรับนักท่องเที่ยวเชิงวัฒนธรรม โดยใช้พลังบวรในการส่งเสริมการท่องเที่ยวชุมชน นำวิถีวัฒนธรรมที่เป็นเอกลักษณ์ของชุมชน มาสร้างแหล่งเรียนรู้ และเส้นทางการท่องเที่ยวเชิงวัฒนธรรม รวมถึงนำภูมิปัญญามาผลิตสินค้า ผลิตภัณฑ์ทางวัฒนธรรม เป็นเจ้าบ้านที่ดีต้อนรับนักท่องเที่ยวที่มาเยือนดุจญาติมิตร  สร้างอาชีพ สร้างรายได้ และส่งเสริมเศรษฐกิจชุมชน
รมว.วธ เยี่ยมชมชุมชนคุณธรรมต้นแบบ "วัดฝั่งคลอง" จ.นครนายก
ชูวัฒนธรรมไทยพวน-พิพิธภัณฑ์ท้องถิ่น-ศูนย์วัฒนธรรมเฉลิมราช-การแสดงพื้นบ้าน-อาหารพื้นถิ่น
นำพลัง "บวร" ขับเคลื่อนแหล่งท่องเที่ยวเชิงวัฒนธรรม  สร้างงาน สร้างรายได้สู่ชุมชน
เมื่อวันที่ ๒๓ กันยายน ๒๕๖๓ นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) เดินทางไปติดตามความคืบหน้าผลการดำเนินงานการสร้างความเข้มแข็งของพลังบวร เพื่อความมั่นคง มั่งคั่ง ยั่งยืนของชุมชนคุณธรรมน้อมนำหลักปรัชญาของเศรษฐกิจพอเพียง "บวร ออน ทัวร์" ณ ชุมชนคุณธรรมวัดฝั่งคลอง ต.เกาะหวาย อ.ปากพลี จ.นครนายก โดยมี พระราชพรหมคุณ เจ้าคณะจังหวัดนครนายก พระครูวิริยานุโยค เจ้าอาวาสวัดฝั่งคลอง นายบัญชา เชาวรินทร์ รองผู้ว่าราชการจังหวัดนครนายก หัวหน้าส่วนราชการจังหวัดนครนายก ผู้นำ "บวร" ชุมชนคุณธรรมวัดฝั่งคลอง คณะกรรมการ และประชาชนชาวจังหวัดนครนายก ให้การต้อนรับ โดยว่าที่ร้อยตรีชาติชาย ยอดมิ่ง ประธานชมรมส่งเสริมการท่องเที่ยวโดยชุมชนไทยพวน ผู้แทนพลังบวร บรรยายสรุปกระบวนการและปัจจัยแห่งความสำเร็จที่ชุมชนภาคภูมิใจในการขับเคลื่อนชุมชนตามแนวทางคุณธรรมน้อมนำหลักปรัชญาของเศรษฐกิจพอเพียงขับเคลื่อนด้วยพลังบวร จากนั้นนำชมมิวเซียม "ปะพวนที่ปากพลี" และ "ศูนย์วัฒนธรรมเฉลิมราชวัดฝั่งคลอง" ชมเรือนไทยพวน และชมการสาธิตวิถีชีวิตของชาวไทยพวน การทอผ้า การถักแห การจักสาน และการแสดงพื้นบ้าน ฟ้าอมรนครนายก ฟ้อนไทยพวน และ ลำตัด รำโทน ลำ พวน
นายอิทธิพล กล่าวว่า กระทรวงวัฒนธรรม (วธ.) ได้ดำเนินงานส่งเสริมชุมชนคุณธรรมน้อมนำหลักปรัชญาของเศรษฐกิจพอเพียงขับเคลื่อนด้วยพลังบวร ตามนโยบายของรัฐบาล โดยนำหลักการ "บวร  บ้าน วัด โรงเรียน" ไปขับเคลื่อนและดำเนินกิจกรรมต่างๆ เพื่อให้ประชาชนเข้าใจ และเข้าถึงโครงการได้อย่างรวดเร็ว ทั่วถึงและเท่าเทียมกัน โดยเริ่มต้นที่ชุมชนต้นแบบนำร่องจังหวัดละ ๑ ชุมชน รวม ๗๖ ชุมชน และพร้อมขยายเป้าหมายเป็น ๑,๐๐๐ ชุมชน
ภายในปลายปีนี้ ซึ่งที่ผ่านมา วธ.ได้ดำเนินการขับเคลื่อนในชุมชนต่างๆ มาอย่างต่อเนื่อง อาทิ ชุมชนคุณธรรมวัดสำโรงเกียรติ จ.ศรีสะเกษ ชุมชนคุณธรรมวัดนาหนอง จ.ราชบุรี ซึ่งจังหวัดนครนายกมีชุมชนคุณธรรมฯ ทั้งหมด ๑๒๓ แห่ง และเป็นชุมชนคุณธรรมฯ ต้นแบบ "บวร ออน ทัวร์" จำนวน ๒๙ แห่ง โดยชุมชนคุณธรรมวัดฝั่งคลอง จ.นครนายก เป็น ๑ ใน ๗๖ ชุมชนต้นแบบนำร่องที่มีความโดดเด่น
ที่ได้ใช้ "พลังบวร" ในการนำทุนทางวัฒนธรรมที่ดีงามเป็นอัตลักษณ์ของชาวไทยพวนที่มีการรวมตัวกันของ ๔ ชุมชน ได้แก่ ชุมชนบ้านฝั่งคลอง ชุมชนบ้านท่าแดง ชุมชนบ้านเกาะหวาย และชุมชนบ้านใหม่ มีการอนุรักษ์สืบสานวัฒนธรรมประเพณีท้องถิ่นด้านภาษาพูด การแต่งกายแบบไทยพวน อาหารพื้นบ้าน การทอผ้า และการอนุรักษ์ประเพณีฮีตสิบสอง คองสิบสี่
เช่น ประเพณีบุญทานข้าวจี่ - วิถีไทยพวน ประเพณีสงกรานต์ไทยพวน และการอนุรักษ์ศิลปพื้นบ้าน อาทิ พิธีบายศรีสู่ขวัญต้อนรับแขกผู้มาเยือน การจัดเลี้ยงอาหารโตกไทยพวน ไปต่อยอดส่งเสริมการท่องเที่ยวชุมชน นอกจากนี้ ชุมชนคุณธรรมวัดฝั่งคลองยังเป็นชุมชนที่มีความเป็นอยู่เรียบง่ายแบบสังคมชนบท คนในชุมชนพึ่งพาอาศัยซึ่งกันและกัน มีความภาคภูมิใจในวิถีแห่งชาติพันธุ์ไทยพวน ร่วมอนุรักษ์วัฒนธรรมประเพณีท้องถิ่น
ดำรงชีวิตตามหลักปรัชญาของเศรษฐกิจพอเพียง การเป็นเจ้าบ้านที่ดีพร้อมต้อนรับผู้มาเยือน และมีการพัฒนาแหล่งเรียนรู้ของชุมชน โดยร่วมกับพิพิธภัณฑ์การเรียนรู้แห่งชาติ พัฒนาปรับปรุงพิพิธภัณฑ์พื้นบ้านไทยพวน ให้เป็น "มิวเซียม ปะพวนที่ปากพลี" เป็นแหล่งเรียนรู้และแหล่งท่องเที่ยวทางวัฒนธรรมและประวัติศาสตร์ที่สำคัญของ จ.นครนายก รวมทั้งมีการนำภูมิปัญญาท้องถิ่นมาพัฒนาต่อยอดเป็นสินค้าและบริการทางวัฒนธรรม
เช่น การแสดงทางวัฒนธรรม "ลำตัด รำโทน ลำพวน" ผลิตภัณฑ์และอาหารพื้นบ้าน อาทิ ผ้าทอมือไทยพวน ปลาดูทอดสมุนไพร ขนมข้าวกระยาคู ขนมกระยาสารท เป็นต้น ซึ่งนับว่าเป็นเสน่ห์ชุมชนแก่ผู้มาเยือน สร้างงาน สร้างรายได้ให้กับชุมชนและท้องถิ่นอย่างยั่งยืน
นายกรัฐมนตรี และคณะรัฐมนตรี ชมกิจกรรมรณรงค์ประชาสัมพันธ์การจัดงาน "สีสันวัฒนธรรม มหกรรมวิถีอีสาน สู่การท่องเที่ยวยโสธร" ประจำปีงบประมาณ พ.ศ. ๒๕๖๓ วันที่ ๒๒ กันยายน ๒๕๖๓ เวลา ๐๘.๓๐ น. ก่อนการประชุมคณะรัฐมนตรี (ครม.) นายอิทธิพล คุณปลื้ม รัฐมนตรีว่าการกระทรวงวัฒนธรรม พร้อมด้วย นายกฤษศญพงษ์ ศิริ ปลัดกระทรวงวัฒนธรรม นายสมเพชร สร้อยสระคู รองผู้ว่าราชการ จ.ยโสธร ผู้บริหารกระทรวงวัฒนธรรม
และภาคีเครือข่ายด้านวัฒนธรรม ให้การต้อนรับ พลเอก ประยุทธ์ จันทร์โอชา นายกรัฐมนตรี คณะรัฐมนตรี และสื่อมวลชน พร้อมทั้งนำชมกิจกรรมรณรงค์ประชาสัมพันธ์การจัดงาน "สีสันวัฒนธรรม มหกรรมวิถีอีสาน สู่การท่องเที่ยวยโสธร" ประจำปีงบประมาณ พ.ศ. ๒๕๖๓ อาทิ การแสดงศิลปวัฒนธรรมอีสาน โดยศิลปินรุ่นเยาว์ และตัวแทนศิลปินอีสาน
การนำเสนอของดีจังหวัดยโสธร ได้แก่ ประเพณีบุญบั้งไฟ ประเพณีแห่มาลัย และประเพณีจุดไฟตูมกา และการจัดแสดงผลิตภัณฑ์ทางวัฒนธรรม (ซีพีโอที) ของจังหวัดยโสธร อาทิ บั้งไฟจำลอง ไฟตูมกาจำลอง ณ ตึกสันติไมตรี ทำเนียบรัฐบาล ทั้งนี้ กระทรวงวัฒนธรรม ร่วมกับจังหวัดยโสธร อำเภอเมืองยโสธร องค์กรปกครองส่วนท้องถิ่น หน่วยงานภาครัฐ ภาคเอกชน และภาคประชาชน จัดงาน "สีสันวัฒนธรรม มหกรรมวิถีอีสาน สู่การท่องเที่ยวยโสธร"
ประจำปีงบประมาณ พ.ศ. ๒๕๖๓ ระหว่างวันที่ ๒๘ ก.ย. - ๒ ต.ค. ๒๕๖๓ ณ บริเวณสนามหน้าที่ว่าการอำเภอเมืองยโสธร อ.เมืองยโสธร จ.ยโสธร ทั้งนี้ เพื่อฟื้นฟูเยียวยา สร้างงาน สร้างรายได้ให้กับศิลปิน ศิลปินพื้นบ้าน ผู้ประกอบการด้านอุตสาหกรรมวัฒนธรรม รวมทั้งสร้างขวัญ กำลังใจแก่ประชาชน ผู้ประกอบการในท้องถิ่น และนักท่องเที่ยวที่ได้รับผลกระทบจากสถานการณ์การแพร่ระบาดของโรคติดเชื้อไวรัสโคโรนา ๒๐๑๙ (โควิด-๑๙)
รมว.วธ.เป็นประธานในพิธีแถลงข่าวงาน "สายน้ำแห่งวัฒนธรรมไทย" ครั้งที่ ๖
วันที่ ๒๑ กันยายน ๒๕๖๓ เวลา ๑๗.๓๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม เป็นประธานในพิธีแถลงข่าวงาน "สายน้ำแห่งวัฒนธรรมไทย" ครั้งที่ ๖ โดยมี นายสุรพล เศวตเศรนี ประธานการจัดงาน
สายน้ำแห่งวัฒนธรรมไทย นายกมลนัย ชัยเฉนียน ผู้ช่วยกรรมการผู้อำนวยการใหญ่ บริษัท ไทยเบฟเวอเรท จำกัด (มหาชน) ผู้แทนหน่วยงานภาครัฐ และภาคเอกชน เข้าร่วม ณ อาคารสิริภักดีธรรม วัดประยุรวงศาวาสวรวิหาร
ทั้งนี้ กระทรวงวัฒนธรรม บูรณาการร่วมกับ บริษัท ไทยเบฟเวอเรท จำกัด (มหาชน) หน่วยงานภาครัฐ และภาคเอกชน จัดงาน"สายน้ำแห่งวัฒนธรรมไทย" ซึ่งจัดขึ้นเป็นครั้งที่ ๖ ภายใต้แนวคิด "รื่นเริง แสงศิลป์" โดยจัดกิจกรรมทำบุญไหว้พระยามค่ำคืน ลอยประทีปบูชาสร้างสิริมงคล ช้อปของดี ชิมอาหารอร่อย และชมการแสดงศิลปวัฒนธรรม ระหว่างวันที่ ๒๙ - ๓๑ ตุลาคม ๒๕๖๓
ณ ๑๐ ท่าน้ำสำคัญทางประวัติศาสตร์ของกรุงเทพมหานคร อาทิ วัดอรุณราชวราราม วัดพระเชตุพนวิมลมังคราราม และวัดประยุรวงศาวาสวรวิหาร เป็นต้น รมว.วธ.เป็นประธานเปิดโครงการประชุมสัมมนาพัฒนาศักยภาพแกนนำพลัง "บวร" ในการสืบสาน รักษา ต่อยอดศาสตร์พระราชา และสนองงานตามพระบรมราโชบาย
วันที่ ๑๙ กันยายน ๒๕๖๓ เวลา ๐๙.๐๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม เป็นประธานเปิดโครงการประชุมสัมมนาพัฒนาศักยภาพแกนนำพลัง "บวร" ในการสืบสาน รักษา ต่อยอดศาสตร์พระราชา และสนองงานตามพระบรมราโชบาย โดยการสัมมนาในครั้งนี้มีวัตถุประสงค์เพื่อเสริมสร้างศักยภาพและความเข้มแข็งของ "บวร" ให้เป็นแกนนำ และเป็นวิทยากรในการเผยแพร่องค์ความรู้สู่สาธารณชน
และส่งเสริมการทำคุณงามความดีที่เป็นประโยชน์ต่อประเทศชาติ สร้างจิตสำนึก และยึดมั่นในสถาบันชาติ ศาสนา พระมหากษัตริย์ พัฒนาชุมชนด้วยมิติวัฒนธรรม สู่ความมั่นคง มั่งคั่ง ยั่งยืน โดยมี นายปรเมศวร์ งามพิเชษฐ์ ผู้ช่วยรัฐมนตรีประจำกระทรวงวัฒนธรรม นายกฤษศญพงษ์ ศิริ ปลัดกระทรวงวัฒนธรรม ผู้บริหาร ข้าราชการในส่วนกลางและส่วนภูมิภาค และผู้นำชุมชนคุณธรรมฯ เข้าร่วมพิธี ณ โรงแรมดิเอ็มเมอรัลด์ รัชดา กรุงเทพฯ
วธ. จัดงาน "มหกรรมสื่อปลอดภัยและสร้างสรรค์" มอบรางวัล ประกวดแต่งเพลงปลูกจิตสำนึกความรักชาติ - คลิป "ทำดี...ไม่ต้องเดี๋ยว"
เปิดพื้นที่เด็ก-เยาวชน เสวนาแลกเปลี่ยนความรู้ "สื่อ กับ วัฒนธรรมไทย ในยุค ๔.๐"
วันที่ ๒๐ กันยายน ๒๕๖๓ เวลา ๑๑.๐๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) เป็นประธานเปิดงาน "มหกรรมสื่อปลอดภัยและสร้างสรรค์" พร้อมทั้งมอบเงินรางวัลและโล่เชิดชูเกียรติแก่ผู้ชนะเลิศการประกวดสื่อสร้างสรรค์ "เพลงเพื่อปลูกจิตสำนึกความรักชาติ" และสื่อสร้างสรรค์ คลิปส่งเสริมคุณธรรมและจริยธรรม ภายใต้หัวข้อ "ทำดี...ไม่ต้องเดี๋ยว" ณ หอประชุมใหญ่ ศูนย์วัฒนธรรมแห่งประเทศไทย โดยมี นางยุพา ทวีวัฒนะกิจบวร รองปลัดกระทรวงวัฒนธรรม ผู้บริหาร คณะกรรมการฯ เด็ก และเยาวชน เข้าร่วม
นายอิทธิพล กล่าวว่า กระทรวงวัฒนธรรม (วธ.) ร่วมกับหน่วยงานในสังกัดและภาคีเครือข่ายวัฒนธรรมจัดงาน "มหกรรมสื่อปลอดภัยและสร้างสรรค์"ขึ้น เพื่อขับเคลื่อนนโยบายของรัฐบาลในการพัฒนาประเทศไปสู่ความมั่นคง มั่งคั่ง ยั่งยืน ตามยุทธศาสตร์ชาติ ๒๐ ปี และเพื่อปลูกจิตสำนึกให้เด็ก เยาวชน และประชาชนเกิดความภาคภูมิใจในความเป็นไทย ร่วมกันอนุรักษ์ รักษา สืบสานวัฒนธรรมไทย และสนับสนุน ส่งเสริมให้เกิดการพัฒนาสื่อปลอดภัยและสร้างสรรค์ รวมทั้งยกย่องเชิดชูเกียรติและสร้างขวัญ กำลังใจ ให้ผู้ผลิต
สื่อปลอดภัยและสร้างสรรค์ โดยจัดกิจกรรมการประกวดสื่อสร้างสรรค์ "เพลงเพื่อปลูกจิตสำนึก ความรักชาติ" เพื่อให้เด็กและเยาวชนที่กำลังศึกษาในระดับมัธยมศึกษาตอนต้นและมัธยมศึกษาตอนปลาย ได้ร่วมผลิตและเผยแพร่สื่อปลอดภัยและสร้างสรรค์ในรูปแบบบทเพลงปลูกจิตสำนึกความรักชาติ และสร้าง แรงบันดาลใจ
ในการปลูกจิตสำนึกให้เกิดความจงรักภักดีต่อชาติและสถาบัน รวมถึงเป็นการเปิดพื้นที่สร้างสรรค์ให้เด็กและเยาวชนได้แสดงความสามารถในการขับร้องและแต่งเพลงจนนำไปสู่การประกวดสร้างรายได้ และเป็นแบบอย่างที่ดีให้กับสังคม โดยผู้ชนะเลิศการประกวดเพลงเนื้อหารักชาติดั้งเดิม ระดับมัธยมศึกษาตอนต้น ได้รับเงินรางวัล ๓๐,๐๐๐ บาท และโล่เชิดชูเกียรติ ได้แก่ เด็กหญิงกุลกานต์  สมบูรณ์ ในบทเพลง เอกลักษณ์ไทย
รางวัลชมเชย ได้รับเงินรางวัล ๓,๐๐๐ บาท และโล่เชิดชูเกียรติ ได้แก่ เด็กหญิงสิรภัทร ทองดีน้อย ในบทเพลง คนดีไม่มีวันตาย เด็กหญิงณัฏฐธิดา รื่นนุสาน ในบทเพลง เอกลักษณ์ไทย และเด็กหญิงพิมพ์รพี พูลทวี ในบทเพลง ไร้รักไร้ผล รางวัลขวัญใจมหาชน ได้รับเงินรางวัล ๑๐,๐๐๐ บาท ได้แก่ เด็กหญิงพิมพ์รพี  พูลทวี ในบทเพลง ไร้รักไร้ผล
ผู้ชนะเลิศการประกวดเพลงเนื้อหารักชาติดั้งเดิม ระดับมัธยมศึกษาตอนปลาย ได้รับเงินรางวัล ๓๐,๐๐๐ บาท และโล่เชิดชูเกียรติ ได้แก่ นางสาวประภาพรรณ  เพชรบูรณ์ ในบทเพลง สยามพาเหรด รางวัลชมเชย ได้รับเงินรางวัล ๓,๐๐๐ บาท และโล่เชิดชูเกียรติ ได้แก่ นางสาวหัสญาณี  ปกนาง ในบทเพลง พระเทพของชาวไทย นายณัฐพล ราศรี ในบทเพลง ผ้าห่มผืนสุดท้าย และนางสาวมนัสวี  ปู่โน๊ะ ในบทเพลง รัชกาลที่ ๑๐ ทรงพระเจริญ
รางวัลขวัญใจมหาชน ได้รับเงินรางวัล ๑๐,๐๐๐ บาท ได้แก่ นางสาวหัสญาณี  ปกนาง ในบทเพลง พระเทพของชาวไทย ผู้ชนะเลิศการประกวดเพลงเนื้อหารักชาติที่สร้างสรรค์ใหม่ ระดับมัธยมศึกษาตอนต้น ได้รับเงินรางวัล ๕๐,๐๐๐ บาท และโล่เชิดชูเกียรติ ได้แก่ เด็กหญิงปานชีวา มนต์สิริ ในบทเพลง ภูมิใจไทย รางวัลชมเชย ได้รับเงินรางวัล ๕,๐๐๐ บาท และโล่เชิดชูเกียรติ ได้แก่ เด็กหญิงทิพย์อัปสร  ใขบุญสวัสดิ์ ในบทเพลง ร้อยดวงใจไทยทุกดวง
และเด็กหญิงพอร์สภัสรา วัฒนาจิรวัฒน์ ในบทเพลง กว่าจะเป็นไทย รางวัลขวัญใจมหาชน ได้รับเงินรางวัล ๑๐,๐๐๐ บาท ได้แก่ เด็กหญิงปานชีวา  มนต์สิริ ในบทเพลง ภูมิใจไทย ผู้ชนะเลิศการประกวดเพลงเนื้อหารักชาติที่สร้างสรรค์ใหม่ ระดับมัธยมศึกษาตอนปลาย ได้รับเงินรางวัล ๕๐,๐๐๐ บาท และโล่เชิดชูเกียรติ ได้แก่ นางสาวพิมพ์วลัญช์  ดุษฎีปรีชา ในบทเพลง เก็บแผ่นดิน รางวัลชมเชย ได้รับเงินรางวัล ๕,๐๐๐ บาท
และโล่เชิดชูเกียรติ ได้แก่ นายคฑาวุธ  เถื่อนประยูร ในบทเพลง ตามรอยมหาราช นางสาวธัญญารัตน์ เนียมหอม ในบทเพลง ใต้ร่มไตรรงค์ และนายธรรมรัตน์  หรั่งเจริญ ในบทเพลง รักชาติไทย รางวัลขวัญใจมหาชน ได้รับเงินรางวัล ๑๐,๐๐๐ บาท และโล่เชิดชูเกียรติ ได้แก่ นายคฑาวุธ  เถื่อนประยูร ใบบทเพลง ตามรอยมหาราช
นายอิทธิพล กล่าวอีกว่า ขณะเดียวกันมีการประกาศผลและมอบรางวัลผู้ชนะการประกวดสื่อสร้างสรรค์ ส่งเสริมคุณธรรมและจริยธรรม ภายใต้หัวข้อ "ทำดี...ไม่ต้องเดี๋ยว" ซึ่งเป็นโครงการที่สำนักงานปลัดกระทรวงวัฒนธรรมร่วมกับศูนย์คุณธรรม (องค์การมหาชน) จัดกิจกรรมขึ้น เพื่อให้เด็ก เยาวชน รวมถึงประชาชนทั่วไป ได้มีส่วนร่วมในการผลิต และเผยแพร่สื่อปลอดภัยและสร้างสรรค์
โดยส่งเสริมการใช้สื่อในการปลูกฝังค่านิยมและวัฒนธรรมอันดีงามของคนในชุมชนและสังคม ซึ่งมีผู้สมัครส่งคลิปเข้าประกวดถึง ๑,๕๒๕ คลิป โดยผู้ชนะเลิศการประกวด ได้รับเงินรางวัล ๑๐,๐๐๐ บาท และโล่เชิดชูเกียรติ ได้แก่ ทีมโรงเรียนบ้านตาลดำ รองชนะเลิศอันดับ ๑ ได้รับเงินรางวัล ๘,๐๐๐ บาท และโล่เชิดชูเกียรติ ได้แก่ ทีม นิโคติน รางวัลรองชนะเลิศอันดับ ๒ ได้รับเงินรางวัล ๕,๐๐๐ บาท และโล่เชิดชูเกียรติ
ได้แก่ ทีมโรงเรียนบ้านคอนสา และรางวัลชมเชย ได้รับเงินรางวัล ๓,๐๐๐ บาท และโล่เชิดชูเกียรติ ได้แก่ ทีมลูกหมู ทีม เสาหงส์ ฟิล์ม (โรงเรียนบ้านเสาหงส์) ทีมรวมพลังทำดี ทีมครูทำหนัง ทีม บีที-สคูล ทีม เช็ค เช็ค ฟิล์ม โรงเรียนสามชุกรัตนโภคาราม นอกจากนี้ ภายในงานมีการจัดแสดงนิทรรศการสื่อปลอดภัยและสร้างสรรค์ และการจัดกิจกรรมการเสวนา "สื่อ กับ วัฒนธรรมไทย ในยุค ๔.๐"
โดยมี พระครูปลัดสัมพิพัฒนธีราจารย์ พระยุค ๔.๐ ผู้เผยแพร่ธรรมะในโลกออนไลน์ นายระวี ตะวันธรงค์ นายกสมาคมผู้ผลิตข่าวออนไลน์ และผู้แทนจากสภาเด็กและเยาวชนแห่งประเทศไทย ร่วมเสวนาแลกเปลี่ยนความคิดเห็นและให้ความรู้ "การจัดกิจกรรมในครั้งนี้ วธ.หวังว่าเด็กและเยาวชน จะเป็นเครือข่ายผู้ผลิตสื่อปลอดภัยและสร้างสรรค์ รวมทั้งมีบทบาทในการใช้สื่อปลูกฝังค่านิยมและวัฒนธรรมที่ดี
เพื่อสร้างสังคมแห่งการแลกเปลี่ยนเรียนรู้ และให้สื่อเป็นโรงเรียนของสังคม รวมถึงเป็นกำลังสำคัญในการสืบสาน รักษา ต่อยอด วัฒนธรรมขนบธรรมเนียม ประเพณีอันดีงามของชาติสืบไป" รัฐมนตรีว่าการกระทรวงวัฒนธรรม กล่าว โฆษก วธ. แจงตั้งกรรมการสอบข้อเท็จจริง กรณี สวจ. พิจิตร ถูกร้องทุจริตเงินถุงยังชีพ พร้อมให้ความยุติธรรมทุกฝ่าย  และเปิดช่องทางแจ้งข้อมูลทุจริตสร้างการมีส่วนร่วม
นางยุพา ทวีวัฒนะกิจบวร รองปลัดกระทรวงวัฒนธรรม ในฐานะโฆษกกระทรวงวัฒนธรรม(วธ.) กล่าวว่า  ตามที่ปรากฏข่าวทางสื่อมวลชนต่าง ๆ ที่มีความไม่ชอบมาพากลกรณี สำนักงานวัฒนธรรม จังหวัดพิจิตร นำเงินงบประมาณโครงการบรรพชาอุปสมบทพระภิกษุสามเณรและบวชศีลจาริณีภาคฤดูร้อน ประจำปี ๒๕๖๓ ไปอุดหนุนวัดทำถุงยังชีพสู้ภัยโควิด - ๑๙
โดยโอนเงินให้วัดแล้วขอให้วัดถอนเงินมาจัดหาถุงยังชีพเอง อาจมีความไม่ชอบมาพากลในการดำเนินการ ทั้งนี้ ขอเรียนว่า วธ. ได้ให้ความสำคัญและตระหนักถึงความสำคัญในการป้องกันและปราบปรามการทุจริต และประพฤติมิชอบในหน่วยงาน ดังที่เห็นจาก วธ . ได้มีการรณรงค์การต่อต้านการทุจริตทุกรูปแบบตามยุทธศาสตร์ชาติว่าด้วยการป้องกันและปราบปรามการทุจริตระยะที่ ๓ (พ.ศ. ๒๕๖๐ - ๒๕๖๔) ของรัฐบาล
และยุทธศาสตร์ป้องกันและปราบปรามการทุจริตของกระทรวงวัฒนธรรม ฉบับที่ ๑ (พ.ศ. ๒๕๖๐ - ๒๕๖๔) อย่างต่อเนื่อง รวมทั้งได้มีการลงนามบันทึกข้อตกลงความร่วมมือ (เอ็มโอยู) ด้านการต่อต้านการทุจริตกับมูลนิธิต่อต้านการทุจริต ในการส่งเสริมและสนับสนุนจัดกิจกรรมเสริมสร้างทัศนคติค่านิยมในด้านวัฒนธรรม ความซื่อสัตย์สุจริต ในสถาบันการศึกษา ชุมชน และประชาชน เพื่อร่วมกันขจัดการทุจริตและประพฤติมิชอบให้หมดสิ้นไปจากสังคมไทย
นางยุพา กล่าวต่อว่า สำหรับเรื่องดังกล่าว กระทรวงวัฒนธรรมให้ความสำคัญเป็นอย่างมาก ปลัดกระทรวงวัฒนธรรม จึงได้มีข้อสั่งการในเบื้องต้นให้กองกฎหมาย สำนักงานปลัดกระทรวงวัฒนธรรม ตั้งคณะกรรมการสอบข้อเท็จจริงโดยด่วน ทั้งนี้ หากมีมูลตามที่ปรากฏเป็นข่าวก็จะพิจารณาลงโทษหนักสุดตามระเบียบ และกฎหมายที่เกี่ยวข้อง ต่อไป
"ขอเน้นย้ำว่า วธ.ให้ความสำคัญเกี่ยวกับเรื่องทุจริตและประพฤติมิชอบเจ้าหน้าที่ของหน่วยงาน โดยกำหนดนโยบายการปฏิบัติหน้าที่ราชการด้วยหลักธรรมาภิบาล  นอกจากนี้ ยังได้เปิดรับฟังความคิดเห็นจากทุกภาคส่วน และเปิดช่องทางการแจ้งเบาะแส หรือแจ้งข้อมูลการทุจริต ทางสายด่วนวัฒนธรรม ๑๗๖๕ เพื่ออำนวยความสะดวกรวดเร็วแก่ประชาชน และสร้างการมีส่วนร่วมของประชาชน" โฆษกกระทรวงวัฒนธรรมกล่าว
วธ.มอบโล่เชิดชูเกียรติ  ๑๐๐ สุดยอด ชุมชนคุณธรรมฯ พลัง บวร ต้นแบบ และ ๑๕๐ หน่วยงานหรือบุคคล ที่สนับสนุน "บวร" ในการพัฒนาชุมชนด้วยมิติทางวัฒนธรรมประจำปี ๒๕๖๓ หนุนต่อยอด ขยายความร่วมมือไปสู่สังคมมากยิ่งขึ้น นำสังคมไทยก้าวสู่สังคมคุณธรรมที่มีความมันคง มั่งคั่ง และยั่งยืน เมื่อวันที่ ๑๘ กันยายน ๒๕๖๓ นายอิทธิพล คุณปลื้ม รัฐมนตรีว่าการกระทรวงวัฒนธรรม เป็นประธานในพิธีมอบโล่เชิดชูเกียรติ ๑๐๐ สุดยอด
ชุมชนคุณธรรมน้อมนำหลักปรัชญาของเศรษฐกิจพอเพียง ขับเคลื่อนด้วยพลังบวรต้นแบบและ ๑๕๐ หน่วยงานหรือบุคคล ที่สนับสนุนการขับเคลื่อน "บวร" ในการพัฒนาชุมชนด้วยมิติทางวัฒนธรรม ประจำปีงบประมาณ พ.ศ. ๒๕๖๓ ณ หอประชุมใหญ่ ศูนย์วัฒนธรรมแห่งประเทศไทย กรุงเทพมหานคร โดยมี นายกฤษศญพงษ์ ศิริ ปลัดกระทรวงวัฒนธรรม ผู้บริหาร วัฒนธรรมจังหวัด เครือข่ายวัฒนธรรม ให้การต้อนรับ
รัฐมนตรีว่าการกระทรวงวัฒนธรรม กล่าวว่า รัฐบาลได้กำหนดยุทธศาสตร์ชาติ ๒๐ ปี มีเป้าหมายพัฒนาประเทศอย่างมั่นคง มั่งคั่ง ยั่งยืน เป็นประเทศที่พัฒนาแล้ว ตามหลักปรัชญาของเศรษฐกิจพอเพียง มีความสมดุลทั้งทางวัตถุและจิตใจ สอดคล้องกับแผนแม่บทส่งเสริมคุณธรรมแห่งชาติ ฉบับที่ ๑ (พ.ศ. ๒๕๕๙ - ๒๕๖๔) ที่เน้นพัฒนาคนทุกช่วงวัยทุกมิติให้เป็น
คนดี คนเก่ง มีคุณธรรม และพลเมืองดีมีคุณภาพ ธำรงไว้ซึ่งความเป็นชาติ ศรัทธายึดมั่นในศาสนาและเทิดทูนสถาบันพระมหากษัตริย์ พลเอกประยุทธ์ จันทร์โอชา นายกรัฐมนตรี มอบหมายให้กระทรวงวัฒนธรรม (วธ.) ร่วมกับหน่วยงานที่เกี่ยวข้อง นำพลัง "บวร   บ้าน วัด โรงเรียน/ราชการ " มาขับเคลื่อน เพื่อพัฒนาชุมชนให้เข้มแข็ง พัฒนาจิตใจ จิตสำนึกด้านจริยธรรม และกระจายข้อมูลข่าวสารที่ถูกต้องให้แก่ประชาชนทุกระดับ
รัฐมนตรีว่าการกระทรวงวัฒนธรรม กล่าวต่อไปว่า วธ. จึงได้บูรณาการทุกภาคส่วน ขับเคลื่อน "ชุมชนคุณธรรมน้อมนำหลักปรัชญาของเศรษฐกิจพอเพียง ขับเคลื่อนด้วยพลัง บวร" จำนวน ๒๒,๕๔๐ แห่ง            ทั่วประเทศ สร้างชุมชนเข้มแข็ง รายได้เพิ่มขึ้น ปัญหาต่างๆ ลดลง และดำรงชีวิตตามวิถีวัฒนธรรมที่ดีงาม ส่งผลให้คนในชุมชนมีความสุข พึ่งพาตนเอง และเพื่อเป็นการยกย่องเชิดชูเกียรติ และขวัญกำลังใจแก่ชุมชนคุณธรรมฯและผู้เกี่ยวข้อง
จึงได้คัดเลือก ๑๐๐ สุดยอดชุมชนคุณธรรมน้อมนำหลักปรัชญาของเศรษฐกิจพอเพียง ขับเคลื่อนด้วยพลัง บวร ต้นแบบ และ ๑๕๐ หน่วยงานหรือบุคคลที่สนับสนุนการขับเคลื่อนพลัง "บวร" ประจำปีงบประมาณ พุทธศักราช. ๒๕๖๓ ซึ่งสามารถเป็นต้นแบบที่ดีให้แก่ชุมชน บุคคล และหน่วยงานอื่นๆ เข้ารับโล่รางวัลของนายกรัฐมนตรี
"การมอบโล่รางวัลครั้งนี้ ถือเป็นสัญลักษณ์ของความสำเร็จในการผนึกกำลังขับเคลื่อนพลัง "บวร" จากทุกภาคส่วนที่ควรได้รับการชื่นชมยินดี และเป็นเครือข่ายที่ดีในการแลกเปลี่ยนเรียนรู้ ศึกษาดูงาน เป็นพลังของแผ่นดินในการพัฒนาชุมชนเข้มแข็ง สร้างสังคมไทยก้าวสู่สังคมคุณธรรม จึงขอให้ทุกท่านภาคภูมิใจ รักษาความดี เป็นแบบอย่างที่ดี นำพาประเทศสู่ความมั่นคง อย่างมั่งคั่ง และยั่งยืน ตลอดไป" รัฐมนตรีว่าการกระทรวงวัฒนธรรม กล่าว
ทั้งนี้ ๑๐๐ สุดยอดชุมชนคุณธรรมฯ ต้นแบบ ที่ได้รับโล่ อาทิ ชุมชนคุณธรรมฯ เทศบาลเมืองไร่ขิง (เกาะลัดอีแท่น) จังหวัดนครปฐม ชุมชนคุณธรรมฯ บ้านก๋ง จังหวัดน่าน ชุมชนคุณธรรมฯ บ้านเก่าริมน้ำประแส จังหวัดระยอง ชุมชนคุณธรรมฯ บ้านเกาะกลาง จังหวัดกระบี่ และชุมชนคุณธรรมฯ บ้านเกาะเรียน จังหวัดพระนครศรีอยุธยา และ ๑๕๐ หน่วยงานหรือบุคคลที่สนับสนุนการขับเคลื่อนพลัง "บวร"
อาทิ กระทรวงกลาโหม กระทรวงการคลัง กระทรวงการต่างประเทศ กระทรวงการท่องเที่ยวและกีฬา กระทรวงการพัฒนาสังคมและความมั่นคงของมนุษย์ พระพรหมบัณฑิต รักษาการเจ้าคณะหนกลาง  กรุงเทพมหานคร พระพรหมโมลี รักษาการเจ้าคณะภาค ๕ กรุงเทพมหานคร พระพรหมเสนาบดี รักษาการเจ้าคณะภาค ๗ กรุงเทพมหานคร พระวิสุทธาธิบดี รักษาการเจ้าคณะภาค ๔ กรุงเทพมหานคร พระพรหมกวี รักษาการเจ้าคณะภาค ๑๓ กรุงเทพมหานคร พระพรหมเวที 
รักษาการเจ้าคณะภาค ๑๕ จังหวัดนครปฐม พระธรรมวิมลโมลี รักษาการเจ้าคณะภาค ๑๖ รองนายกรัฐมนตรีเป็นประธานการประชุมคณะกรรมการกองทุนพัฒนาสื่อปลอดภัยและสร้างสรรค์ ครั้งที่ ๕/๒๕๖๓ วันที่ ๑๘ กันยายน ๒๕๖๓ เวลา ๑๐.๐๐ น. นายวิษณุ เครืองาม รองนายกรัฐมนตรี เป็นประธานการประชุมคณะกรรมการกองทุนพัฒนาสื่อปลอดภัยและสร้างสรรค์ ครั้งที่ ๕/๒๕๖๓ โดยมี นายอิทธิพล คุณปลื้ม
รัฐมนตรีว่าการกระทรวงวัฒนธรรม นางยุพา ทวีวัฒนะกิจบวร รองปลัดกระทรวงวัฒนธรรม กรรมการ ผู้ทรงคุณวุฒิ และผู้แทนหน่วยงานที่เกี่ยวข้อง เข้าร่วมประชุม ณ ห้องประชุมครม. ชั้น ๒ ตึกสำนักเลขาธิการคณะรัฐมนตรี ทำเนียบรัฐบาล รมว.วธ.ประชุมหารือทางไกล ร่วมกับ ศาสตราจารย์ ดร.กิแก้ว ไขคำพิทูน รัฐมนตรีว่าการกระทรวงแถลงข่าว วัฒนธรรมและการท่องเที่ยว สาธารณรัฐประชาธิปไตยประชาชนลาว
วันที่ ๑๖ กันยายน ๒๕๖๓ เวลา ๑๓.๓๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม ประชุมหารือทางไกล ร่วมกับ ศาสตราจารย์ ดร.กิแก้ว ไขคำพิทูน รัฐมนตรีว่าการกระทรวงแถลงข่าว วัฒนธรรมและการท่องเที่ยว สาธารณรัฐประชาธิปไตยประชาชนลาว
เพื่อหารือด้านความร่วมมือทางวัฒนธรรมระหว่างประเทศไทยและสาธารณรัฐประชาธิปไตยประชาชนลาว โดยมี นางยุถิกา อิศรางกูร ณ อยุธยา ผู้ช่วยปลัดกระทรวงวัฒนธรรม และผู้แทนหน่วยงานที่เกี่ยวข้อง เข้าร่วมประชุม ณ ห้องประชุม ๑ ชั้น ๘ กระทรวงวัฒนธรรม รมว.วธ. เปิดงาน "ประเพณีอุ้มพระดำน้ำ จ.เพชรบูรณ์ ประจำปี ๒๕๖๓" หนุนเรียนรู้แหล่งท่องเที่ยวทางวัฒนธรรม สร้างงาน สร้างรายได้สู่ท้องถิ่น
ร่วมสืบสานประเพณีโบราณหนึ่งเดียวในโลก วันที่ ๑๕ - ๒๐ ก.ย. นี้ เมื่อวันที่ ๑๗ กันยายน ๒๕๖๓ ที่อำเภอเมืองเพชรบูรณ์ จังหวัดเพชรบูรณ์ นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) เป็นประธานในพิธีเปิดงานประเพณีอุ้มพระดำน้ำ จังหวัดเพชรบูรณ์ ประจำปี พ.ศ. ๒๕๖๓ (ทางน้ำ) โดยในเวลา ๐๗.๐๐ น. ร่วมพิธีบวงสรวงพระพุทธมหาธรรมราชา พ่อขุนผาเมือง เวลา ๐๘.๐๐ น.
อัญเชิญพระรูปหล่อเหมือนพ่อขุนผาเมือง และเครื่องบูชา ประดิษฐานขบวนรถไปยังท่าน้ำวัดไตรภูมิ เวลา ๐๙.๐๐ น. ลงเรืออัญเชิญพระรูปหล่อเหมือนพ่อขุนผาเมืองและเครื่องบูชา และขบวนอัญเชิญพระพุทธมหาธรรมราชา จากบริเวณท่าน้ำวัดไตรภูมิไปยังท่าน้ำวัดโบสถ์ชนะมาร โดยมี ผู้บริหารกระทรวงวัฒนธรรม หัวหน้าส่วนราชการจังหวัดเพชรบูรณ์ ภาคีเครือข่ายด้านวัฒนธรรม และประชาชนชาวจังหวัดเพชรบูรณ์ เข้าร่วมพิธี
นายอิทธิพล กล่าวว่า กระทรวงวัฒนธรรม (วธ.) ได้สนับสนุนนโยบายการพัฒนาสู่ประเทศไทย ๔.๐ ของรัฐบาล โดยการส่งเสริมการพัฒนาอุตสาหกรรมสร้างสรรค์ วัฒนธรรม และบริการที่มีมูลค่าสูงโดยเฉพาะใน ๕ ด้าน ได้แก่ อาหาร ภาพยนตร์ แฟชั่น มวยไทยและเทศกาล ประเพณี เพื่อสร้างมูลค่าเพิ่มทางเศรษฐกิจ สร้างอาชีพและรายได้สู่ประชาชน ชุมชนและประเทศ โดยเฉพาะการส่งเสริมการจัดงานประเพณีและเทศกาลศิลปวัฒนธรรมของไทย ซึ่งวธ. มุ่งเน้นให้
ประชาชนได้มีส่วนร่วมภาคภูมิใจในมรดกภูมิปัญญาทางวัฒนธรรมของท้องถิ่น ตลอดจนสร้างงาน สร้างรายได้ และเพิ่มมูลค่าทางเศรษฐกิจให้แก่ประเทศ โดยที่ผ่านมา วธ. ได้ร่วมกับจังหวัดเพชรบูรณ์ องค์กรปกครองส่วนท้องถิ่น หน่วยงานรัฐ เอกชนและภาคประชาชน จัดงานประเพณีอุ้มพระดำน้ำจังหวัดเพชรบูรณ์มาอย่างต่อเนื่อง โดยในปีนี้กำหนดจัดงานตั้งแต่วันที่ ๑๕ - ๒๐ กันยายน ๒๕๖๓ ณ บริเวณพุทธอุทยานเพชบุระ วัดไตรภูมิ และวัดโบสถ์ชนะมาร อ.เมืองเพชรบูรณ์ จ.เพชรบูรณ์
นายอิทธิพล กล่าวว่า ทั้งนี้ ในปีนี้จัดงานภายใต้แนวคิด "สีขาว" ซึ่งหมายถึงศรัทธาอันบริสุทธิ์ต่อพระพุทธมหาธรรมราชาและพระพุทธศาสนา มีกิจกรรมสำคัญประกอบด้วย ๑.พิธีรำถวายพระพุทธมหาธรรมราชา ณ บริเวณพุทธอุทยานเพชบุระ เมื่อวันที่ ๑๕ ก.ย.๖๓ ๒.พิธีเจริญพระพุทธมนต์ พิธีพุทธาภิเษกเหรียญพระพุทธมหาธรรมราชา พิธีบวงสรวงเทพยดา ณ วัดไตรภูมิ การประกวดโต๊ะหมู่บูชาพระพุทธมหาธรรมราชา ณ สวนสาธารณเพชบุระ
พิธีอัญเชิญพระพุทธมหาธรรมราชาแห่รอบเมือง โดยความพิเศษในปีนี้เทศบาลเมืองเพชรบูรณ์ได้จัดเตรียมโขนหัวเรือ "กาญจนาคา" เพื่อใช้อัญเชิญพระพุทธมหาธรรมราชาไปประกอบพิธีอุ้มพระดำน้ำ และมีพิธีเปิดงานประเพณีอุ้มพระดำน้ำ จังหวัดเพชรบูรณ์ ประจำปี พ.ศ. ๒๕๖๓ (ทางบก) ณ บริเวณหน้าหอโบราณคดีเพ็ชรบูรณ์อินทราชัย เมื่อวันที่ ๑๖ ก.ย.๖๓
๓.พิธีเจริญมงคลคาถาถวายพระพรชัยมงคล พระบาทสมเด็จพระวชิรเกล้าเจ้าอยู่หัว พิธีเปิดงานประเพณีอุ้มพระดำน้ำ จังหวัดเพชรบูรณ์ ประจำปี พ.ศ. ๒๕๖๓ (ทางน้ำ) การประกอบพิธีอุ้มพระดำน้ำ (วันแรม ๑๕ ค่ำเดือน ๑๐) ณ บริเวณท่าน้ำวัดโบสถ์ชนะมาร และพิธีเปิดการแสดงแสงเสียงตำนานอุ้มพระดำน้ำ ในวันที่ ๑๗ ก.ย.๖๓ ณ พุทธอุทยานเพชบุระ ๔.การแข่งขันพายเรือทวนน้ำ ในวันที่ ๑๘ - ๑๙ ก.ย.๖๓ ณ ท่าน้ำวัดไตรภูมิ และ
๕.พิธีถวายผ้าป่าสามัคคี ในวันที่ ๒๐ ก.ย.๖๓ ณ วัดไตรภูมิ และวัดโบสถ์ชนะมาร นอกจากนี้ ภายในงานยังมีกิจกรรมการประกวดวาดภาพ ณ หอวัฒนธรรมนครบาลเพชรบูรณ์ การแสดงของสภาวัฒนธรรมเทศบาลเมืองเพชรบูรณ์ ณ วัดไตรภูมิ และงานอาหารสะอาด รสชาติอร่อย ณ พุทธอุทยานเพชบุระ
วธ. และ จ.เพชรบูรณ์ ขอเชิญชวนประชาชน และนักท่องเที่ยว ร่วมงานประเพณีอุ้มพระดำน้ำของชาวเพชรบูรณ์ เพื่อสืบทอดโบราณประเพณีเก่าแก่ที่มีมาอย่างยาวนาน และความเชื่อตามตำนานศักดิ์สิทธิ์วันแรม ๑๕ ค่ำเดือน ๑๐ ที่มีเอกลักษณ์เฉพาะหนึ่งเดียวในโลก สอบถามรายละเอียดได้ที่ สำนักงานวัฒนธรรมจังหวัดเพชรบูรณ์ โทร. ๐๕๖ ๗๒๙ ๗๗๙ - ๘๐
ปลัดวธ.เป็นประธานในพิธีเปิดการสัมมนา "กรมศิลปากรกับการอนุรักษ์มรดกวัฒนธรรมเนื่องในศาสนาอิสลาม" ในงานสัปดาห์วิชาการพิพิธภัณฑ์เนื่องในวันพิพิธภัณฑ์ไทย วันที่ ๑๗ กันยายน ๒๕๖๓ เวลา ๐๙.๐๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม มอบหมายให้ นายกฤษศญพงษ์ ศิริ ปลัดกระทรวงวัฒนธรรม เป็นประธานในพิธีเปิดการสัมมนา "กรมศิลปากรกับการอนุรักษ์มรดกวัฒนธรรมเนื่องในศาสนาอิสลาม"
ในงานสัปดาห์วิชาการพิพิธภัณฑ์เนื่องในวันพิพิธภัณฑ์ไทย "ความเสมอภาคบนความหลากหลายของพิพิธภัณฑ์ไทย ๒๐๒๐" โดยมี นายประทีป เพ็งตะโก อธิบดีกรมศิลปากร ผู้บริหาร และประชาชนที่สนใจเข้าร่วม ณ ห้องประชุมอาคารดำรงราชานุภาพ พิพิธภัณฑสถานแห่งชาติ พระนคร กรุงเทพฯ
สำหรับกิจกรรมงานสัปดาห์วิชาการพิพิธภัณฑ์เนื่องในวันพิพิธภัณฑ์ไทย จัดขึ้นโดยมีวัตถุประสงค์เพื่อประชาสัมพันธ์กิจกรรมที่จัดเนื่องในวันพิพิธภัณฑ์ไทย ในโอกาสครบรอบ "๑๔๖ ปี กิจการพิพิธภัณฑ์ไทย" ภายใต้แนวคิด "พิพิธภัณฑ์ เข้าถึงได้ สนุก และทันสมัย "
รองปลัดวธ.บรรยายพิเศษในหัวข้อ "แผนพัฒนาด้านการพัฒนาสื่อปลอดภัยและสร้างสรรค์ ระยะที่ ๑ (พ.ศ.๒๕๖๓-๒๕๖๕) และการขับเคลื่อนคณะอนุกรรมการพัฒนาสื่อปลอดภัยและสร้างสรรค์ระดับจังหวัด" วันที่ ๑๖ กันยายน ๒๕๖๓ เวลา ๑๓.๐๐ น. นางยุพา ทวีวัฒนะกิจบวร รองปลัดกระทรวงวัฒนธรรมและนายธนกร ศรีสุขใส ผู้จัดการกองทุนพัฒนาสื่อปลอดภัยและสร้างสรรค์ บรรยายพิเศษในหัวข้อ
"แผนพัฒนาด้านการพัฒนาสื่อปลอดภัยและสร้างสรรค์ ระยะที่ ๑ (พ.ศ.๒๕๖๓-๒๕๖๕) และการขับเคลื่อนคณะอนุกรรมการพัฒนาสื่อปลอดภัยและสร้างสรรค์ระดับจังหวัด" ในการประชุมเชิงปฏิบัติการแนวทางการขับเคลื่อนประเทศไทยในมิติวัฒนธรรม สู่การสร้างคุณค่า สร้างมูลค่า และสร้างชาติเข้มแข็งอย่างยั่งยืน
โดยมีผู้ตรวจราชการกระทรวงวัฒนธรรม ผู้บริหารกระทรวงวัฒนธรรม วัฒนธรรมจังหวัดทั่วประเทศ หัวหน้ากลุ่มงานในส่วนสำนักงานวัฒนธรรมจังหวัด และเจ้าหน้าที่ที่เกี่ยวข้องเข้าร่วม ณ โรงแรม รามาดา วินแดม บาย แบงคอก เจ้าพระยาปาร์ค กรุงเทพฯ
ปลัดวธ. บรรยายพิเศษในหัวข้อ การขับเคลื่อนวัฒนธรรมในส่วนกลางและส่วนภูมิภาค ในการประชุมเชิงปฏิบัติการแนวทางการขับเคลื่อนประเทศไทยในมิติวัฒนธรรม วันที่ ๑๖ กันยายน ๒๕๖๓ เวลา ๑๐.๐๐ น. นายกฤษศญพงษ์ ศิริ ปลัดกระทรวงวัฒนธรรม บรรยายพิเศษในหัวข้อ การขับเคลื่อนวัฒนธรรมในส่วนกลางและส่วนภูมิภาค
ในการประชุมเชิงปฏิบัติการแนวทางการขับเคลื่อนประเทศไทยในมิติวัฒนธรรม สู่การสร้างคุณค่า สร้างมูลค่า และสร้างชาติเข้มแข็งอย่างยั่งยืน โดยมีผู้ตรวจราชการกระทรวงวัฒนธรรม ผู้บริหารกระทรวงวัฒนธรรม วัฒนธรรมจังหวัดทั่วประเทศ และเจ้าหน้าที่ที่เกี่ยวข้องเข้าร่วม ณ โรงแรม รามาดา วินแดม บาย แบงคอก เจ้าพระยาปาร์ค กรุงเทพฯ
วธ. จัดประชุมเชิงปฏิบัติการ "แนวทางการขับเคลื่อนประเทศไทยในมิติวัฒนธรรมสู่การสร้างคุณค่า สร้างมูลค่า และสร้างชาติเข้มแข็งอย่างยั่งยืน" เสริมสร้างความรู้-ความเข้าใจ พร้อมขับเคลื่อนและพัฒนาประเทศในมิติวัฒนธรรม เมื่อวันที่ ๑๖ กันยายน ๒๕๖๓ ที่โรงแรม รามาดา บาย วินแดม แบงคอก เจ้าพระยาปาร์ค ถนนรัชดาภิเษก กรุงเทพฯ นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.)
เป็นประธานในพิธีเปิดโครงการประชุมเชิงปฏิบัติการ "แนวทางการขับเคลื่อนประเทศไทยในมิติวัฒนธรรม สู่การสร้างคุณค่า สร้างมูลค่า และสร้างชาติเข้มแข็งอย่างยั่งยืน" และบรรยายพิเศษ "การขับเคลื่อนการพัฒนาประเทศในมิติวัฒนธรรม" โดยมี นายกฤษศญพงษ์ ศิริ ปลัดกระทรวงวัฒนธรรม ผู้บริหารกระทรวงวัฒนธรรม ผู้บริหารสำนักงานวัฒนธรรมจังหวัด (สวจ.) ๗๖ จังหวัด
หัวหน้าส่วนราชการในสังกัดกระทรวงวัฒนธรรม และกลุ่มพิธีการศพที่ได้รับพระราชทาน กว่า ๓๐๐ คน เข้าร่วม นายอิทธิพล กล่าวว่า ตามที่รัฐบาลได้กำหนดยุทธศาสตร์ชาติ ระยะ ๒๐ ปี เพื่อพัฒนาประเทศไทยอย่างยั่งยืนตามหลักธรรมมาภิบาล โดยใช้เป็นกรอบจัดทำแผนต่างๆ ให้สอดคล้องและบูรณาการกันเพื่อให้เกิดเป็นพลังผลักดันร่วมกันไปสู่การปฏิบัติให้ประเทศไทยบรรลุเป้าหมายการพัฒนาประเทศอย่างมั่นคง มั่งคั่ง และยั่งยืน
ดังนั้น เพื่อให้การขับเคลื่อนงานของกระทรวงวัฒนธรรม (วธ.) เป็นไปตามเป้าหมายการพัฒนาประเทศ คือ "ประเทศชาติมั่นคง ประชาชนมีความสุข เศรษฐกิจพัฒนาอย่างต่อเนื่อง สังคมเป็นธรรม ฐานทรัพยากรธรรมชาติยั่งยืน" วธ. จึงจัดโครงการประชุมเชิงปฏิบัติการ "แนวทางการขับเคลื่อนประเทศไทยในมิติวัฒนธรรม สู่การสร้างคุณค่า สร้างมูลค่า และสร้างชาติเข้มแข็งอย่างยั่งยืน" ระหว่างวันที่ ๑๕ - ๑๖ กันยายน ๒๕๖๓
ตั้งแต่เวลา ๐๘.๐๐ - ๒๑.๐๐ น. ณ ห้องบอลรูม ชั้น ๒ โรงแรม รามาดา บาย วินแดม แบงคอก เจ้าพระยาปาร์ค ถนนรัชดาภิเษก กรุงเทพฯ โดยมีวัตถุประสงค์เพื่อสร้างความรู้ ความเข้าใจเกี่ยวกับทิศทางการพัฒนาประเทศในมิติวัฒนธรรมการจัดทำแผนงาน โครงการที่สอดคล้องกับยุทธศาสตร์ชาติ ๒๐ ปี แผนแม่บทภายใต้ยุทธศาสตร์ชาติ รวมถึงเพื่อถ่ายทอดนโยบายการขับเคลื่อนงานด้านศาสนา
ศิลปะและวัฒนธรรมในพื้นที่ของส่วนราชการและองค์การมหาชน ในปีงบประมาณ พ.ศ.๒๕๖๕ นายอิทธิพล กล่าวอีกว่า สำหรับการประชุมเชิงปฏิบัติการในครั้งนี้ มีผู้เข้าร่วมโครงการกว่า ๓๐๐ คน ประกอบด้วย วัฒนธรรมจังหวัด อำนวยการกลุ่มยุทธศาสตร์และเฝ้าระวังทางวัฒนธรรมหรือเจ้าหน้าที่ที่รับผิดชอบด้านการจัดทำแผน และผู้อำนวยการกลุ่มอำนวยการพิธีการศพที่ได้รับพระราชทาน หัวหน้ากลุ่มพิธี การศพที่ได้รับพระราชทาน
โดยมี วิทยากรผู้เชี่ยวชาญจากสำนักงานสภาพัฒนาการเศรษฐกิจและสังคมแห่งชาติ ผู้บริหาร และผู้ทรงคุณวุฒิจากหน่วยงานในสังกัดกระทรวงวัฒนธรรม มาบรรยายให้ความรู้ นอกจากนี้ ยังมีการถอดบทเรียนการปฏิบัติงานพิธีการศพที่ได้รับพระราชทาน ตามพระบรมราโชบาย ให้กับเจ้าหน้าที่ผู้ปฏิบัติงานพิธีการศพที่ได้รับพระราชทานด้วย
"การจัดโครงการประชุมเชิงปฏิบัติการ "แนวทางการขับเคลื่อนประเทศไทยในมิติวัฒนธรรม สู่การสร้างคุณค่า สร้างมูลค่า และสร้างชาติเข้มแข็งอย่างยั่งยืนในครั้งนี้ จะทำให้การขับเคลื่อนงานในมิติวัฒนธรรม ทั้งด้านการสืบสานงานวัฒนธรรมของชาติ การรักษาและหวงแหนมรดกทางวัฒนธรรม การต่อยอดทุนทางวัฒนธรรม ด้วยการนำคุณค่าของวัฒนธรรม สร้างสรรค์สินค้าและบริการมาสร้างรายได้จากการท่องเที่ยวและบริการทางวัฒนธรรม
และการปฏิบัติหน้าที่ราชการด้วยหลักธรรมาภิบาลในพื้นที่ มีความชัดเจน เป็นรูปธรรม ตอบตัวชี้วัดแผนยุทธศาสตร์ชาติ ๒๐ ปี และแผนแม่บทภายใต้ยุทธศาสตร์ชาติมากยิ่งขึ้น รวมถึงยังได้แลกเปลี่ยนเรียนรู้ระหว่างพื้นที่ เพื่อถอดบทเรียนไปสู่การพัฒนาประสิทธิภาพการปฏิบัติงานร่วมกัน เพื่อให้เกิดประโยชน์สูงสุดต่อประชาชน และประเทศชาติต่อไป" รมว.วธ. กล่าว
รมว.วธ. "มหกรรมวัฒนธรรมร่วมใจ รวมไทยสร้างชาติ" ยกทัพการแสดงศิลปินแห่งชาติ-พื้นบ้าน-ร่วมสมัย-ลิเก-ลำตัด-นักร้องลูกทุ่งชื่อดัง ชมฟรี "เอกชัย-จินตรา-ต่าย อรทัย-ผ่องศรี-ชาย เมืองสิงห์-ศรราม น้ำเพชร" จำหน่ายสุดยอดอาหารหายาก-ผลิตภัณฑ์วัฒนธรรม ตื่นตาไฟประดับนับหมื่นดวง ๑๕ - ๒๐ ก.ย. นี้
วันที่ ๑๕ กันยายน ๒๕๖๓ ที่ลานกลางแจ้ง ศูนย์วัฒนธรรมแห่งประเทศไทย นายอิทธิพล คุณปลื้ม รัฐมนตรีว่าการกระทรวงวัฒนธรรม เป็นประธานเปิดงาน "มหกรรมวัฒนธรรมร่วมใจ รวมไทยสร้างชาติ"พร้อมทั้งชมการแสดงจากศิลปินชื่อดัง เอกชัย ศรีวิชัย และลิเก ศรราม น้ำเพชร โดยมี นายกฤษศญพงษ์ ศิริ ปลัดกระทรวงวัฒนธรรม ผู้บริหารกระทรวงวัฒนธรรม ศิลปินแห่งชาติ ศิลปิน ดารา นักแสดง และภาคีเครือข่ายด้านวัฒนธรรม เข้าร่วม
นายอิทธิพล กล่าวว่า กระทรวงวัฒนธรรม (วธ.) ร่วมกับ ศิลปิน และภาคีเครือข่ายด้านวัฒนธรรมจัดงาน "มหกรรมวัฒนธรรมร่วมใจ รวมไทยสร้างชาติ" ภายใต้แนวคิด "คนไทยไม่ทิ้งกัน" ระหว่างวันที่ ๑๕ - ๒๐ กันยายน ๒๕๖๓ ตั้งแต่เวลา ๑๐.๐๐ - ๒๑.๐๐ น. ณ หอประชุมใหญ่ และลานกลางแจ้ง ศูนย์วัฒนธรรมแห่งประเทศไทย ทั้งนี้ เพื่อฟื้นฟูเยียวยา สร้างงาน สร้างรายได้ให้กับศิลปิน ศิลปินพื้นบ้าน ผู้ประกอบการด้านอุตสาหกรรมวัฒนธรรม
และชุมชนที่ได้รับผลกระทบจากสถานการณ์การแพร่ระบาดของโรคติดเชื้อไวรัสโคโรนา ๒๐๑๙ (โควิด-๑๙) ตามนโยบายของรัฐบาล และเพื่อขับเคลื่อนการดำเนินงานตามแผนงานและโครงการภายใต้กรอบนโยบายการฟื้นฟูเศรษฐกิจและสังคมของประเทศในด้านมิติวัฒนธรรมเพื่อช่วยเหลือประชาชนของกระทรวงวัฒนธรรม
สำหรับกิจกรรมที่น่าสนใจภายในงานประกอบด้วย ๑.วันที่ ๑๖ ก.ย. เวลา ๑๖.๐๐ - ๒๑.๐๐ น. การแสดงจากศิลปินแห่งชาติ ศิลปินอาวุโส ศิลปินจากสมาคมศิลปินพื้นบ้าน และศิลปินชื่อดัง ได้แก่ วินัย พันธุรักษ์ ,ผ่องศรี วรนุช ,เพลิน พรมแดน ,จินตรา พูนลาภ ,ชาย เมืองสิงห์ การแสดงหมอลำจากสมาคมหมอลำอีสาน โดยแม่ฉวีวรรณ ดำเนิน และการแสดงศิลป์นครศรีบุรีรินทร์จากสามาคมศิลปินพื้นบ้านอีสานใต้ ณ ลานกลางแจ้ง ศูนย์วัฒนธรรมแห่งประเทศไทย
๒.วันที่ ๑๗ ก.ย. เวลา ๑๖.๓๐ - ๑๗.๓๐ น. การแสดงดนตรี กวี ศิลป์ "รวมมิตรคนร่วมสมัยหัวใจรักชาติ" จากเครือข่ายศิลปินร่วมสมัยจากเทศกาลศิลปะแห่งกรุงเทพฯ ได้แก่ สะบัดลาย ,โตโต้ ธนเดช ,อลิส ธรัชลักษณ์ และศรศิลป์นาฏมวยไทย ณ หอประชุมใหญ่ ศูนย์วัฒนธรรมแห่งประเทศไทย และเวลา ๑๘.๐๐ - ๒๑.๐๐ น. การแสดงรำโนรา เทิดไท้องค์ราชัน ,การแสดงหนังตะลุง และรำโนรา เศรษฐกิจพอเพียง ณ ลานกลางแจ้ง ศูนย์วัฒนธรรมแห่งประเทศไทย
๓.วันที่ ๑๘ ก.ย. เวลา ๑๖.๓๐ - ๑๗.๓๐ น. การแสดงนาฏลีลาร่วมสมัย ตอน รามายณะแห่งสยาม คณะไก่แก้วการละคร ณ หอประชุมใหญ่ ศูนย์วัฒนธรรมแห่งประเทศไทย เวลา ๑๗.๓๐ - ๒๑.๐๐ น. การแสดงเสียงก้องกลองล้านนา เรื่อง สามเสียงมงคล ,การขับซอล้านนา ,กลองสะบัดชัย ฟ้อนเจิงหญิง ฟ้อนธง ฟ้อนดาบ ,กลองมองเซิง ฟ้อนก๋ายลาย ฟ้อนนกกริงกระหร่า เต้นโต ตี่โนง ฟ้อนเล็บ และการแสดงศิลปินชื่อดัง ต่าย อรทัย ณ ลานกลางแจ้ง
ศูนย์วัฒนธรรมแห่งประเทศไทย ๔.วันที่ ๑๙ ก.ย. เวลา ๑๖.๓๐ - ๑๗.๓๐ น. การแสดงหุ่นสายร่วมสมัย ตอน เจ้าเงาะ โดยนายนิมิตร พิพิธกุล ศิลปินศิลปาธร ,คณะหุ่นสายเสมาฯ ณ หอประชุมใหญ่ ศูนย์วัฒนธรรมแห่งประเทศไทย และเวลา ๑๘.๐๐ - ๒๑.๐๐ น. การแสดงพื้นบ้านภาคกลาง ลำตัด โดยแม่ขวัญจิตร ศรีประจันต์ ,การแสดงเพลงพื้นบ้านทรงเครื่อง เรื่องนางสิบสองพระรถเมรี ,การแสดงพื้นบ้านร่วมใจ รวมไทยสร้างชาติ
และการแสดงอุปรากรจีน ณ ลานกลางแจ้ง ศูนย์วัฒนธรรมแห่งประเทศไทย และ๕.วันที่ ๒๐ ก.ย. เวลา ๑๖.๓๐ - ๑๗.๓๐ น. การแสดงหุ่นร่วมสมัย ตอน อัคนีผีเสื้อน้ำ โดยยุวชนคนรักหุ่นละครเล็กโจหลุยส์ คณะโจหลุยส์ ณ หอประชุมใหญ่ ศูนย์วัฒนธรรมแห่งประเทศไทย และเวลา ๑๘.๐๐ - ๒๑.๐๐ น. การแสดงลิเก ๑๐ ทหารเสือ พ่อขุนศรี ณ ลานกลางแจ้ง ศูนย์วัฒนธรรมแห่งประเทศไทย
นอกจากนี้ มีการจำหน่ายสุดยอดผลิตภัณฑ์งานฝีมือคนไทย จากชุมชนและผู้ประกอบการโดยตรงจากทั่วประเทศในราคาสุดพิเศษ การออกร้านจำหน่ายอาหารดี อาหารดัง อาหารหาทานยาก และอาหารอร่อยร้าน ๑๐๐ ปี ขณะเดียวกันยังมีกิจกรรมการสาธิตทำอาหารไทยแบบโบราณ พร้อมการขับเสภากาพย์เห่ชมเครื่องคาวหวาน นวดแผนไทย เปิดหมวกจากเด็กและเยาวชน และศิลปินอิสระ นอกจากนี้ยังมีไฟประดับตระการตานับหมื่นดวงสวยงามอลังการ
เพื่อให้ประชาชนได้มาถ่ายรูปที่ระลึก รวมทั้งจุดเช็คอิน  ชุมชนคุณธรรมเสน่ห์วิถีไทย "บวร ออน ทัวร์" กิจกรรมส่งเสริมการท่องเที่ยวเชิงสร้างสรรค์ ที่นำมาตั้งไว้กลางกรุง มาที่เดียวเหมือนได้เที่ยวทั่วไทย วธ. ขอเชิญร่วมงานมหกรรมวัฒนธรรมร่วมใจ รวมไทยสร้างชาติ สอบถามรายละเอียดได้ที่ สายด่วนวัฒนธรรม ๑๗๖๕
ปลัดวธ. เป็นประธานเปิดโครงการฝึกอบรม "หลักสูตรการเป็นข้าราชการที่ดี เพื่อธำรงค์ไว้ซึ่งสถาบันชาติ ศาสนา และพระมหากษัตริย์" รุ่นที่ ๒ วันที่ ๑๕ กันยายน ๒๕๖๓ เวลา ๑๐.๓๐ น. นายกฤษศญพงษ์ ศิริ ปลัดกระทรวงวัฒนธรรม เป็นประธานเปิดโครงการฝึกอบรม "หลักสูตรการเป็นข้าราชการที่ดี เพื่อธำรงค์ไว้ซึ่งสถาบันชาติ ศาสนา และพระมหากษัตริย์" รุ่นที่ ๒ ประจำปีงบประมาณ พ.ศ.๒๕๖๓
โดยมีผู้บริหารกระทรวงวัฒนธรรม เจ้าหน้าที่ และข้าราชการบรรจุใหม่ สังกัดกระทรวงวัฒนธรรมเข้าร่วมการอบรม จำนวน ๑๑๔ คน ณ โรงแรม ดิ เอ็มเมอรัล กรุงเทพมหานคร วธ. เชิญชวนนายกรัฐมนตรี-ครม. ชมกิจกรรมรณรงค์ "เนื่องในวันพิพิธภัณฑ์ไทย ครบรอบ ๑๔๖ ปี" นำเสนอองค์ความรู้พิพิธภัณฑ์  เข้าถึงได้ สนุก ทันสมัย จัดแสดงหุ่นหลวงโบราณ - พิพิธภัณฑ์เสมือนจริง - กิจกรรมส่งเสริมการเรียนรู้ไม่จำกัดเวลา
เมื่อวันที่ ๑๕ กันยายน ๒๕๖๓ ก่อนการประชุมคณะรัฐมนตรี ที่ตึกสันติไมตรี ทำเนียบรัฐบาล นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) พร้อมด้วย นายกฤษศญพงษ์ ศิริ ปลัดกระทรวงวัฒนธรรม นายประทีป เพ็งตะโก อธิบดีกรมศิลปากร ผู้บริหารกระทรวงวัฒนธรรมและภาคีเครือข่ายด้านวัฒนธรรม ร่วมให้การต้อนรับ ฯพณฯ พลเอก ประยุทธ์ จันทร์โอชา นายกรัฐมนตรี คณะรัฐมนตรีและสื่อมวลชน
พร้อมนำชมกิจกรรมรณรงค์ประชาสัมพันธ์เนื่องในวันพิพิธภัณฑ์ไทย พุทธศักราช ๒๕๖๓ อาทิ การแสดงหุ่นหลวง การนำเสนอผลสัมฤทธิ์ในการนำโบราณวัตถุไทยในต่างประเทศกลับคืนสู่มาตุภูมิ งานเทคโนโลยีในพิพิธภัณฑ์และกิจกรรมส่งเสริมการเรียนรู้ในพิพิธภัณฑ์โดยเยาวชน
นายอิทธิพล กล่าวว่า ตามมติคณะรัฐมนตรีเห็นชอบให้วันที่ ๑๙ กันยายนของทุกปี เป็นวันพิพิธภัณฑ์ไทย เพื่อน้อมรำลึกถึงพระมหากรุณาธิคุณในพระบาทสมเด็จพระจุลจอมเกล้าเจ้าอยู่หัว ที่พระราชทานพิพิธภัณฑสถานสำหรับประชาชนเป็นครั้งแรก กระทรวงวัฒนธรรม (วธ.) โดยกรมศิลปากร ในฐานะหน่วยงานที่มีภารกิจในการจึงได้จัดกิจกรรมเนื่องในวันพิพิธภัณฑ์ไทยขึ้นในโอกาสครบรอบ "๑๔๖ ปี กิจการพิพิธภัณฑ์ไทย"
ภายใต้แนวคิด "พิพิธภัณฑ์ เข้าถึงได้ สนุก และทันสมัย" มีกิจกรรมต่าง ๆ ที่น่าสนใจ ประกอบด้วย    ๑. พิพิธภัณฑ์ "เข้าถึงได้"  โดยนำหุ่นวังหน้า หนึ่งในโบราณวัตถุสำคัญของพิพิธภัณฑสถานแห่งชาติ พระนคร มาจัดแสดงนอกพิพิธภัณฑ์ พร้อมทั้งนำการแสดงหุ่นหลวงซึ่งได้รับการฟื้นฟูองค์ความรู้ด้านงานช่างจากโบราณวัตถุต้นแบบและการแสดง มาจัดแสดงให้ได้ชม
๒. พิพิธภัณฑ์ "สนุก"  นำเสนอกิจกรรมส่งเสริมการเรียนรู้สำหรับเยาวชนที่เป็นมากกว่าแค่การบรรยายและ  นำชม ได้แก่ กิจกรรมรถพิพิธภัณฑ์สัญจรไปยังสถานศึกษาต่าง ๆ การจัดทำสื่อการเรียนรู้ด้วยตนเองสำหรับเยาวชน และกิจกรรมเสริมความรู้จากนิทรรศการพิเศษ "ศิลปวิทยาการจากสาส์นสมเด็จ" โดยนำเนื้อหาบางส่วนที่น่าสนใจในนิทรรศการมาออกแบบเป็นกิจกรรมสร้างประสบการณ์การรับรู้ให้แก่เยาวชน
เช่น กิจกรรมเวิร์คช็อป การทำของที่ระลึกด้วยแม่พิมพ์รูปโบราณวัตถุ การทำเหรียญแบบทวารวดีและการออกแบบสร้างสรรค์ตาลปัตร โดยจะจัดขึ้นระหว่างวันที่ ๒๓ - ๒๗ กันยายน ๒๕๖๓ ณ พิพิธภัณฑสถานแห่งชาติ พระนคร
๓. พิพิธภัณฑ์ "ทันสมัย"  นำเสนอนวัตกรรมพิพิธภัณฑ์ในรูปแบบพิพิธภัณฑ์เสมือนจริงผ่านทางเว็บไซต์ โดยผู้ชมจะได้เห็นภาพการจัดแสดงไปพร้อม ๆ กับได้รับความรู้ เสมือนอยู่ในพิพิธภัณฑ์นั้นจริง ๆ และการนำเสนอภาพโบราณวัตถุชิ้นสำคัญแบบ ๓๖๐ องศา ซึ่งพิพิธภัณฑ์ทั่วโลกได้นำเทคโนโลยีนี้มาใช้ในการนำเสนอ คอลเล็คชั่นของตน
ขณะเดียวกันยังมีการนำเสนอผลสำเร็จในการติดตามทวงคืนโบราณวัตถุของไทยในต่างประเทศคืนสู่มาตุภูมิ กรณีประเทศสหรัฐอเมริกาจะส่งทับหลังจากปราสาทหนองหงส์ จังหวัดบุรีรัมย์ และทับหลังจากปราสาทเขาโล้น จังหวัดสระแก้ว คืนแก่ประเทศไทยในปี ๒๕๖๔
นอกจากนี้ มีการจัดกิจกรรมส่งเสริมการเรียนรู้ไม่จำกัดเวลา พิพิธภัณฑ์ ออลเดย์ ออลไนท์ นอกเหนือไปจากการจัดแสดงยามปกติ โดยตลอดทั้งวันมีการจัดเสวนาในหัวข้อ "ความเสมอภาคบนความหลากหลาย" ระหว่างวันที่ ๑๕ - ๑๙ กันยายน ๒๕๖๓ ณ ห้องประชุมอาคารดำรงราชานุภาพ พิพิธภัณฑสถานแห่งชาติ พระนคร และในช่วงค่ำ ระหว่างวันที่ ๑๖ - ๑๘ กันยายน ๒๕๖๓ มีการจัดกิจกรรม ไนท์แอ็ดมิวเซียม "จิบน้ำชายามเย็น ตามรอยสาส์นสมเด็จ ณ วังหน้า"
โดยจำลองบรรยากาศย้อนยุคสมัยรัชกาลที่ ๕ ถึงรัชกาลที่ ๗ อันเป็นยุคกำเนิดพิพิธภัณฑสถานสำหรับพระนครด้วย นายซัยยิด เรซ่า โนบัคตี เอกอัครราชทูตสาธารณรัฐอิสลามแห่งอิหร่านประจำประเทศไทย และคณะเข้าเยี่ยมคารวะรมว.วธ. วันที่ ๑๔ กันยายน ๒๕๖๓ เวลา ๑๓.๓๐ น. นายซัยยิด เรซ่า โนบัคตี เอกอัครราชทูตสาธารณรัฐอิสลามแห่งอิหร่านประจำประเทศไทย และคณะ เข้าเยี่ยมคารวะ นายอิทธิพล คุณปลื้ม รัฐมนตรีว่าการกระทรวงวัฒนธรรม
เพื่อหารือเรื่อง ความร่วมมือด้านวัฒนธรรมระหว่างกระทรวงวัฒนธรรมแห่งราชอาณาจักรไทย และสาธารณรัฐอิสลามอิหร่าน โดยมี นางยุถิกา อิศรางกูร ณ อยุธยา ผู้ช่วยปลัดกระทรวงวัฒนธรรม ผู้บริหารกระทรวงวัฒนธรรม และผู้แทนหน่วยงานที่เกี่ยวข้อง เข้าร่วม ณ ห้องรับรองชั้น ๗ อาคารวัฒนธรรมวิศิษฐ์ กระทรวงวัฒนธรรม
วธ.ยกย่อง ๑๐๐ สุดยอด ชุมชนคุณธรรมฯต้นแบบ-๑๕๐ หน่วยงานหรือบุคคลหนุนงาน "บวร" ประจำปี ๖๓ พร้อมเปิดบูธ ชุมชนคุณธรรมเสน่ห์วิถีไทย "บวร ออน ทัวร์"  ส่งเสริมการท่องเที่ยววัฒนธรรม มาที่เดียวเหมือนได้เที่ยวทั่วไทย ในงาน"มหกรรมวัฒนธรรมร่วมใจ รวมไทยสร้างชาติ" ๑๕
เมื่อเร็วๆนี้ นายกฤษศญพงษ์ ศิริ ปลัดกระทรวงวัฒนธรรม เป็นประธานการประชุมคณะกรรมการอำนวยการคัดเลือก ๑๐๐ สุดยอด ชุมชนคุณธรรมน้อมนำหลักปรัชญาของเศรษฐกิจพอเพียงขับเคลื่อนด้วยพลังบวรต้นแบบ และ ๑๕๐ หน่วยงานหรือบุคคล ที่สนับสนุนการขับเคลื่อน "บวร" ในการพัฒนาชุมชนด้วยมิติทางวัฒนธรรม ประจำปีงบประมาณ พ.ศ. ๒๕๖๓ ครั้งที่ ๒/๒๕๖๓ โดยมี นายปรารพ เหล่าวานิช ที่ปรึกษาด้านนโยบายและยุทธศาสตร์ กระทรวงวัฒนธรรม
ที่ปรึกษากระทรวงวัฒนธรรม นายเกรียงศักดิ์ บุญประสิทธิ์ หัวหน้าผู้ตรวจราชการกระทรวงวัฒนธรรม คณะที่ปรึกษากระทรวงวัฒนธรรม ผู้ทรงคุณวุฒิ ผู้ตรวจราชการกระทรวงวัฒนธรรม ผู้แทนหน่วยงานในสังกัดกระทรวงวัฒนธรรม และเจ้าหน้าที่ที่เกี่ยวข้องเข้าร่วม ณ ห้องประชุมชั้น ๖ กระทรวงวัฒนธรรม
ปลัดกระทรวงวัฒนธรรม กล่าวว่า จากการที่รัฐบาลมีนโยบายฟื้นฟูเยียวยาผู้ที่ได้รับผลกระทบจากสถานการณ์การแพร่ระบาดของโรคติดเชื้อไวรัสโคโรนา ๒๐๑๙ (โควิด-๑๙) ในส่วนของกระทรวงวัฒนธรรม (วธ.) ได้จัดทำแผนงานและโครงการภายใต้กรอบนโยบายการฟื้นฟูเศรษฐกิจและสังคมของประเทศในด้านมิติวัฒนธรรมเพื่อช่วยเหลือประชาชน ล่าสุดร่วมกับศิลปิน และภาคีเครือข่ายด้านวัฒนธรรม จัดงาน "มหกรรมวัฒนธรรมร่วมใจ รวมไทยสร้างชาติ"
ระหว่างวันที่ ๑๕-๒๐ กันยายน ๒๕๖๓ ตั้งแต่เวลา ๑๐.๐๐-๒๑.๐๐ น. ณ หอประชุมใหญ่ และลานกลางแจ้งศูนย์วัฒนธรรมแห่งประเทศไทย  เพื่อฟื้นฟูเยียวยา ศิลปินทั่วไป  ศิลปินพื้นบ้าน ผู้ประกอบการด้านอุตสาหกรรมวัฒนธรรม และชุมชนที่ได้รับผลกระทบจากสถานการณ์ดังกล่าว รวมทั้งสร้างขวัญกำลังใจให้กับประชาชน
ปลัด วธ. กล่าวต่อไปว่า นอกจากจะมีการแสดงศิลปินทุกภาค จำหน่ายอาหาร สินค้าวัฒนธรรมไทยแล้ว  ภายในงานมีจุดเช็คอิน  ชุมชนคุณธรรมเสน่ห์วิถีไทย "บวร ออน ทัวร์" กิจกรรมส่งเสริมการท่องเที่ยวเชิงสร้างสรรค์ ที่นำมาตั้งไว้กลางกรุง มาที่เดียวเหมือนได้เที่ยวทั่วไทย  เผยแพร่เสน่ห์ของชุมชน ทั้งด้านศิลปวัฒนธรรม ภูมิปัญญาท้องถิ่น ผลิตภัณฑ์ของดีชุมชน ที่แสดงออกถึงวิถีชีวิตและอัตลักษณ์ประจำชุมชนให้เป็นที่รู้จักในวงกว้าง
และเกิดการแลกเปลี่ยนเรียนรู้ซึ่งกันและกัน และเป็นการกระตุ้นเศรษฐกิจของชุมชน นายกฤษศญพงษ์กล่าวอีกว่า  อีกหนึ่งไฮไลท์ในงานครั้งนี้ คือพิธีมอบโล่รางวัลเชิดชูเกียรติ ๑๐๐ สุดยอด ชุมชนคุณธรรมน้อมนำหลักปรัชญาของเศรษฐกิจพอเพียง ขับเคลื่อนด้วยพลัง บวร ต้นแบบ และ ๑๕๐ หน่วยงานหรือบุคคลที่สนับสนุนการขับเคลื่อน "บวร" ประจำปีงบประมาณ พ.ศ.๒๕๖๓ รวมไปถึงการเปิดเวทีจัดสัมมนาแลกเปลี่ยนเรียนรู้แกนนำ บวร ทั่วประเทศ
เพื่อขยายเครือข่ายทางวัฒนธรรม เผยแพร่ผลงานของชุมชน หน่วยงานและบุคคลที่สนับสนุนการขับเคลื่อนพลัง บวร สู่สาธารณชน ตลอดเป็นแบบอย่างแก่หน่วยงานอื่นต่อไป ทั้งนี้  กิจกรรมดังกล่าวเป็นไปตามข้อสั่งการของนายกรัฐมนตรี มอบหมายให้ วธ. เป็นหน่วยงานหลักร่วมกับหน่วยงานที่เกี่ยวข้อง นำหลักการ "บวร  บ้าน วัด โรงเรียน"
ซึ่งถือเป็นสถาบันหลักที่มีความสำคัญขับเคลื่อนกิจกรรมบ่มเพาะและเผยแพร่ความรู้ที่มีประโยชน์เพื่อพัฒนาจิตใจและจิตสำนึกด้านจริยธรรมให้ประชาชน ทั้งนี้ การช่วยเหลือเยียวยางาน "มหกรรมวัฒนธรรมร่วมใจ รวมไทยสร้างชาติ" แบ่งเป็น ๓ ระยะที่  ๑.จัดงานส่วนกลางที่ วธ. ช่วงเดือนกันยายน ๒๕๖๓ เปิดเวทีให้ศิลปินทุกภูมิภาคมาร่วมจัดแสดงให้ประชาชนได้รับชม
ระยะที่ ๒. จัดงานตามภูมิภาคต่างๆ โดยให้สำนักงานวัฒนธรรมจังหวัดเป้าหมายเร่งหารือกับผู้ว่าราชการจังหวัด ถึงความพร้อมและรูปแบบการจัดงานให้เข้ากับสถานการณ์การแพร่ระบาดโควิด-๑๙ ของจังหวัดนั้นๆ เพื่อสร้างงาน สร้างรายได้ให้ศิลปิน และเยียวยาประชาชน  ระยะที่ ๓.ให้ทางสำนักงานวัฒนธรรมจังหวัดจัดทำแผนดำเนินการโครงการกิจกรรมเพื่อขอรับการเยียวยาฟื้นฟูในระยะยาวจากรัฐบาลต่อไป
รมว.วธ. เป็นประธานพิธีเปิดการแข่งขันศิลปะการเต้นระดับประเทศ ชิงถ้วยพระราชทานสมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี ประจำปี ๒๕๖๓ วันที่ ๑๑ กันยายน ๒๕๖๓ เวลา ๑๓.๐๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม เป็นประธานพิธีเปิดการแข่งขันศิลปะการเต้นระดับประเทศ ชิงถ้วยพระราชทานสมเด็จพระกนิษฐาธิราชเจ้า กรมสมเด็จพระเทพรัตนราชสุดาฯ สยามบรมราชกุมารี ประจำปี ๒๕๖๓
พร้อมทั้งรับชมและมอบประกาศนียบัตรแก่ตัวแทนผู้เข้าประกวดการแข่งขัน โดยมี นางยุถิกา อิศรางกูร ณ อยุธยา ผู้ช่วยปลัดกระทรวงวัฒนธรรม น.ส.วัลลภา ปัจฉิมสวัสดิ์ ผู้แทนสถาบัน นักเต้นเยาวชนและระดับมืออาชีพ เข้าร่วมพิธี ณ โรงละครอักษรา คิง พาวเวอร์ กรุงเทพฯ
ผู้ช่วยรัฐมนตรีประจำกระทรวงวัฒนธรรม เป็นประธานพิธีเปิดห้องสมุดในพิพิธภัณฑ์พระราชนิเวศน์มฤคทายวัน เมื่อวันที่ ๑๐ กันยายน ๒๕๖๓ เวลา ๑๔.๐๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม มอบหมายให้ นายปรเมศวร์ งามพิเชษฐ์ ผู้ช่วยรัฐมนตรีประจำกระทรวงวัฒนธรรม เป็นประธานพิธีเปิดห้องสมุดในพิพิธภัณฑ์พระราชนิเวศน์มฤคทายวัน เพื่อเป็นตัวอย่างในการพัฒนาระบบหนังสือ ระบบบริหารจัดการห้องสมุด
และหนังสือที่มีคุณภาพให้ประชาชนในพื้นที่และท้องถิ่นอื่นได้มีพื้นที่ศึกษาค้นคว้าหาความรู้ นอกจากนี้ เป็นประธานแถลงข่าว "เปิดรับสมัครเข้าประกวดฝีมือช่างไม้อนุรักษ์ระดับชาติ และกิจกรรมโรงเรียนอนุรักษ์อาคารไม้" เพื่อส่งเสริม และรักษาศิลปวัฒนธรมอันทรงคุณค่า และสร้างความตระหนักให้แก่ประชาชนถึงคุณค่าของแหล่งมรดกทางวัฒนรรมของชาติ โดยมี นายประทีป เพ็งตะโก อธิบดีกรมศิลปากร พล.ต.ท. วิชิต ปักษา
ประธานมูลนิธิพระราชนิเวศน์มฤคทายวัน ในพระอุปถัมภ์ฯ นายภัคพงศ์ ทวิพัฒน์ ผู้ว่าราชการจังหวัดเพชรบุรี นายชิเกรุ อาโอยากิ ผู้อำนวยการองค์การยูเนสโก กรุงเทพฯ ผู้แทนหน่วยงานภาครัฐ ภาคเอกชน และสื่อมวลชน เข้าร่วมงาน ณ พระราชนิเวศน์มฤคทายวัน อ.ชะอำ จ.เพชรบุรี
รมว.วธ.ร่วมรับฟัง "การแถลงแนวทางการพัฒนาประเทศ เพื่อสนับสนุนการขับเคลื่อนยุทธศาสตร์ชาติ ๒๐ ปี" วันที่ ๑๐ กันยายน ๒๕๖๓ เวลา ๑๓.๓๐ น. พลเอก ประยุทธ์ จันทร์โอชา นายกรัฐมนตรี เป็นประธานในการรับฟัง "การแถลงแนวทางการพัฒนาประเทศ เพื่อสนับสนุนการขับเคลื่อนยุทธศาสตร์ชาติ ๒๐ ปี" ของนักศึกษาวิทยาลัยป้องกันราชอาณาจักร รุ่นที่ ๖๒ วิทยาลัยเสนาธิการทหาร และวิทยาลัยการทัพของทั้งสามเหล่าทัพ ประจำปีการศึกษา ๒๕๖๓
โดยมี นายอิทธิพล คุณปลื้ม รัฐมนตรีว่าการกระทรวงวัฒนธรรม นางยุพา ทวีวัฒนะกิจบวร รองปลัดกระทรวงวัฒนธรรม คณะรัฐมนตรี หัวหน้าส่วนราชการ และผู้แทนหน่วยงานที่เกี่ยวข้อง เข้าร่วมรับฟัง ณ ห้องประชุม ชั้น ๒ อาคารเอนกประสงค์ สถาบันวิชาการป้องกันประเทศ ถนนวิภาวดีรังสิต เขตดินแดง กรุงเทพมหานคร
วธ. จัด"มหกรรมวัฒนธรรมร่วมใจ รวมไทยสร้างชาติ" ชมฟรีการแสดงพื้นบ้าน-ลิเก-ลำตัด-นักร้องลูกทุ่งชื่อดัง "เอกชัย-จินตรา-ต่าย อรทัย-ศรราม น้ำเพชร" จำหน่ายสุดยอดอาหารหายาก-อาหารอร่อย ๑๐๐ ปี ผลิตภัณฑ์ทางวัฒนธรรม ๑๕ - ๒๐ ก.ย. นี้ เมื่อวันที่ ๙ กันยายน ๒๕๖๓ ที่บริเวณด้านหน้าอาคารวัฒนธรรมวิศิษฏ์ กระทรวงวัฒนธรรม นายอิทธิพล คุณปลื้ม รัฐมนตรีว่าการกระทรวงวัฒนธรรม
เป็นประธานแถลงข่าว "มหกรรมวัฒนธรรมร่วมใจ รวมไทยสร้างชาติ" โดยมี นายกฤษศญพงษ์ ศิริ ปลัดกระทรวงวัฒนธรรม ผู้บริหารกระทรวงวัฒนธรรม ศิลปิน ดารา นักแสดง และภาคีเครือข่ายด้านวัฒนธรรม เข้าร่วม นายอิทธิพล กล่าวว่า รัฐบาลมีนโยบายฟื้นฟูเยียวยาผู้ที่ได้รับผลกระทบจากสถานการณ์การแพร่ระบาดของโรคติดเชื้อไวรัสโคโรนา ๒๐๑๙ (โควิด-๑๙) โดยออกมาตรการช่วยเหลือประชาชนและภาคธุรกิจ
รวมทั้งมอบหมายให้หน่วยงานภาครัฐจัดทำแผนปฏิบัติการสร้างงาน สร้างรายได้ ให้กับประชาชน ชุมชน และประเทศ ซึ่งกระทรวงวัฒนธรรม (วธ.) ได้จัดทำแผนงานและโครงการภายใต้กรอบนโยบายการฟื้นฟูเศรษฐกิจและสังคมของประเทศในด้านมิติวัฒนธรรมเพื่อช่วยเหลือประชาชน ดังนั้น เพื่อเป็นการสนับสนุนนโยบายของรัฐบาลและขับเคลื่อนแผนงานดังกล่าว วธ. ร่วมกับ ศิลปิน และภาคีเครือข่ายด้านวัฒนธรรมจัดงาน
"มหกรรมวัฒนธรรมร่วมใจ รวมไทยสร้างชาติ" ภายใต้แนวคิด "คนไทยไม่ทิ้งกัน" ระหว่างวันที่ ๑๕ - ๒๐ กันยายน ๒๕๖๓ ตั้งแต่เวลา ๑๐.๐๐ - ๒๑.๐๐ น. ณ หอประชุมใหญ่ และลานกลางแจ้งศูนย์วัฒนธรรมแห่งประเทศไทย กระทรวงวัฒนธรรม ทั้งนี้ เพื่อฟื้นฟูเยียวยา สร้างงาน สร้างรายได้ให้กับศิลปิน ศิลปินพื้นบ้าน ผู้ประกอบการด้านอุตสาหกรรมวัฒนธรรม และชุมชนที่ได้รับผลกระทบจากสถานการณ์ดังกล่าว
รวมทั้งสร้างขวัญกำลังใจให้กับประชาชนให้สามารถกลับสู่สภาวะปกติดังเดิม สำหรับกิจกรรมที่น่าสนใจภายในงานประกอบด้วย การแสดงจากศิลปินแห่งชาติ ศิลปินอาวุโส ศิลปินจากสมาคมศิลปินพื้นบ้าน ศิลปินศิลปาธร ศิลปินร่วมสมัย และศิลปินชื่อดัง อาทิ แม่ขวัญจิต ศรีประจัน ,แม่ฉวีวรรณ ดำเนิน ,เอกชัย ศรีวิชัย ,จินตหรา พูนลาภ ,ต่าย อรทัย ,บานเย็น รากแก่น และศรราม น้ำเพชร การแสดงจากสมาคมศิลปินพื้นบ้าน ๔ ภูมิภาค ๙ สมาคม
ประกอบด้วย สมาคมศิลปินขับซอล้านนา สมาคมกลองและศิลปะการแสดงล้านนา สมาคมลิเกประเทศไทย สมาคมอุปรากรจีน  สมาคมเพลงพื้นบ้านภาคกลางประเทศไทย สมาคมหมอลำอีสาน สมาคมศิลปินพื้นบ้านอีสานใต้ สหพันธ์สมาคมโนราประเทศไทย และสมาคมหนังตะลุงปักษ์ใต้ รวมทั้งการแสดงดนตรี กวี ศิลป์ รวมมิตรคนร่วมสมัยหัวใจรักชาติ การแสดงนาฏลีลาร่วมสมัย และการแสดงหุ่นสายร่วมสมัย
โดยสลับผลัดเปลี่ยนหมุนเวียนแสดงให้ประชาชนได้รับชมฟรีทุกวัน นอกจากนี้ มีการจำหน่ายสุดยอดผลิตภัณฑ์งานฝีมือคนไทยจากชุมชนและผู้ประกอบการโดยตรงจากทั่วประเทศในราคาสุดพิเศษ อาทิ ผ้าชนเผ่า ผ้าทอล้านนา ผ้าฝ้ายหมักโคลน ผ้าปักไหมสุหรี ผ้าบาติกยางกล้วย เป็นต้น รวมทั้งมีการออกร้านจำหน่ายอาหารดี อาหารดัง อาหารหาทานยาก และอาหารอร่อยร้าน ๑๐๐ ปี ให้ประชาชนเลือกซื้อเลือกชิม
อาทิ หมี่กรอบจีนหลี สมัยรัชกาลที่ ๕ ,ป.ป๋าอาจ แหนมสดลีลา ,ฮะเส็ง ข้าวหมูแดงร้อยปี ,ไก่ย่างกะทิแม่แดง(ไก่กอและ) ขณะเดียวกันยังมีกิจกรรมการสาธิตทำอาหารไทยแบบโบราณ พร้อมการขับเสภากาพย์เห่ชมเครื่องคาวหวาน การนวดแผนไทย การเปิดหมวกจากเด็กและเยาวชน รวมทั้งศิลปินอิสระ เป็นต้น นอกจากนี้ ภายในงานยังมีไฟประดับตระการตานับหมื่นดวงสวยงามอลังการ เพื่อให้ประชาชนได้มาถ่ายรูปที่ระลึก
รวมทั้งจุดเช็คอิน  ชุมชนคุณธรรมเสน่ห์วิถีไทย "บวร ออน ทัวร์" กิจกรรมส่งเสริมการท่องเที่ยวเชิงสร้างสรรค์ ที่นำมาตั้งไว้กลางกรุง มาที่เดียวเหมือนได้เที่ยวทั่วไทย ทั้งนี้ มีพิธีเปิดงานฯ ในวันที่ ๑๕ ก.ย.๒๕๖๓ เวลา ๑๖.๐๐ น. ณ ลานกลางแจ้งศูนย์วัฒนธรรมแห่งประเทศไทย กระทรวงวัฒนธรรม วธ. ขอเชิญร่วมงานมหกรรมวัฒนธรรมร่วมใจ รวมไทยสร้างชาติ สอบถามรายละเอียดได้ที่ สายด่วนวัฒนธรรม ๑๗๖๕
รมว.วธ.เป็นประธานพิธีเปิดงานนิทรรศการแสดงผลงานการออกแบบที่แสดงถึงอัตลักษณ์ท้องถิ่น โครงการสร้างสรรค์ศิลปะร่วมสมัยเพื่อต่อยอดทุนทางวัฒนธรรม ประจำปี พ.ศ. ๒๕๖๓ วันที่ ๙ กันยายน ๒๕๖๓ เวลา ๑๕.๐๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม เป็นประธานพิธีเปิดงานนิทรรศการแสดงผลงานการออกแบบที่แสดงถึงอัตลักษณ์ท้องถิ่น โครงการสร้างสรรค์ศิลปะร่วมสมัยเพื่อต่อยอดทุนทางวัฒนธรรม ประจำปี พ.ศ. ๒๕๖๓
โดยมี น.ส.วิมลลักษณ์ ชูชาติ ผู้อำนวยการสำนักงานศิลปวัฒนธรรมร่วมสมัย ผู้บริหารกระทรวงวัฒนธรรม และผู้แทนหน่วยงานที่เกี่ยวข้อง เข้าร่วม ณ เจริญนครฮอลล์ ชั้น เอ็ม ศูนย์การค้าไอคอนสยาม ทั้งนี้ กระทรวงวัฒนธรรม โดยสำนักงานศิลปวัฒนธรรมร่วมสมัย ร่วมกับ มหาวิทยาลัยศิลปากร จัดโครงการสร้างสรรค์ศิลปะร่วมสมัยเพื่อต่อยอดทุนทางวัฒนธรรมขึ้น เพื่อนำกระบวนสร้างสรรค์งานศิลปะร่วมสมัยมาพัฒนาศิลปวัฒนธรรมที่มีในชุมชน
มาพัฒนาและต่อยอดทุนทางวัฒนธรรมที่มีอยู่ให้เกิดมูลค่าเพิ่ม โดยได้ดำเนินโครงการฯ ใน ๔ จังหวัด ได้แก่ ชลบุรี ภูเก็ต สุโขทัย และราชบุรี รวมทั้งสิ้น ๓๓ อำเภอ และ ๑ เขตการปกครองพิเศษ รวมทั้งร่วมกับกรมทรัพย์สินทางปัญญา กระทรวงพาณิชย์ ออกบูธให้ความรู้แก่ชุมชนเพื่อจะได้เข้าใจในเรื่องทรัพย์สินทางปัญญา และนำไปใช้ให้เกิดประโยชน์ในเชิงพาณิชย์ได้อย่างมีประสิทธิภาพ และปรับใช้ให้เกิดประโยชน์กับชุมชน
วธ. ผนึกกำลังศิลปิน-เครือข่ายวัฒนธรรม เชิญชวนนายกรัฐมนตรี-ครม. ชมกิจกรรมรณรงค์งาน "มหกรรมวัฒนธรรมร่วมใจ รวมไทยสร้างชาติ" ยกทัพการแสดงพื้นบ้าน-ลิเก-ลำตัด-นักร้องลูกทุ่งชื่อดัง ชมฟรี ๑๕ - ๒๐ ก.ย. นี้ เมื่อวันที่ ๘ กันยายน ๒๕๖๓ ก่อนประชุมคณะรัฐมนตรี (ครม.) ที่ตึกสันติไมตรี ทำเนียบรัฐบาล นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) พร้อมด้วย
นายกฤษศญพงษ์ ศิริ ปลัดกระทรวงวัฒนธรรม ผู้บริหารกระทรวงวัฒนธรรม ศิลปิน และภาคีเครือข่ายด้านวัฒนธรรม ให้การต้อนรับ พลเอก ประยุทธ์ จันทร์โอชา นายกรัฐมนตรี คณะรัฐมนตรี และสื่อมวลชน พร้อมทั้งนำชมกิจกรรมรณรงค์ประชาสัมพันธ์การจัดงาน "มหกรรมวัฒนธรรมร่วมใจ รวมไทยสร้างชาติ" อาทิ การแสดงศิลปวัฒนธรรม ได้แก่ อุปรากรจีน (งิ้ว) ลิเก และลำตัด การจัดแสดงสุดยอดอาหารพื้นบ้าน และผลิตภัณฑ์สินค้าทางวัฒนธรรม
นายอิทธิพล กล่าวว่า รัฐบาลมีนโยบายฟื้นฟูเยียวยาผู้ที่ได้รับผลกระทบจากสถานการณ์การแพร่ระบาดของโรคติดเชื้อไวรัสโคโรนา ๒๐๑๙ (โควิด-๑๙) โดยออกมาตรการช่วยเหลือประชาชนและภาคธุรกิจ รวมทั้งมอบหมายให้หน่วยงานภาครัฐจัดทำแผนปฏิบัติการสร้างงาน สร้างรายได้ ให้กับประชาชน ชุมชน และประเทศ ซึ่งกระทรวงวัฒนธรรม (วธ.) ได้จัดทำแผนงานและโครงการภายใต้กรอบนโยบายการฟื้นฟูเศรษฐกิจและสังคมของประเทศ
ในด้านมิติวัฒนธรรมเพื่อช่วยเหลือประชาชน ดังนั้น เพื่อเป็นการสนับสนุนนโยบายของรัฐบาลและขับเคลื่อนแผนงานดังกล่าว วธ. ร่วมกับ ศิลปิน และภาคีเครือข่ายด้านวัฒนธรรมจัดงาน "มหกรรมวัฒนธรรมร่วมใจ รวมไทยสร้างชาติ" ภายใต้แนวคิด "คนไทยไม่ทิ้งกัน" ระหว่างวันที่ ๑๕ - ๒๐ กันยายน ๒๕๖๓ ตั้งแต่เวลา ๑๐.๐๐ - ๒๑.๐๐ น. ณ หอประชุมใหญ่
และลานกลางแจ้งศูนย์วัฒนธรรมแห่งประเทศไทย กระทรวงวัฒนธรรม ทั้งนี้ เพื่อฟื้นฟูเยียวยา ศิลปิน ศิลปินพื้นบ้าน ผู้ประกอบการด้านอุตสาหกรรมวัฒนธรรม และชุมชนที่ได้รับผลกระทบจากสถานการณ์ดังกล่าว รวมทั้งสร้างขวัญกำลังใจให้กับประชาชนให้สามารถกลับสู่สภาวะปกติดังเดิม
สำหรับกิจกรรมที่น่าสนใจภายในงานประกอบด้วย การแสดงจากศิลปินแห่งชาติ ศิลปินอาวุโส ศิลปินจากสมาคมศิลปินพื้นบ้าน ศิลปินศิลปาธร ศิลปินร่วมสมัย และศิลปินชื่อดัง การแสดงจากสมาคมศิลปินพื้นบ้าน ๔ ภูมิภาค ๙ สมาคม ประกอบด้วย สมาคมศิลปินขับซอล้านนา สมาคมกลองและศิลปะการแสดงล้านนา สมาคมลิเกประเทศไทย สมาคมอุปรากรจีน  สมาคมเพลงพื้นบ้านภาคกลางประเทศไทย สมาคมหมอลำอีสาน สมาคมศิลปินพื้นบ้านอีสานใต้
สหพันธ์สมาคมโนราประเทศไทย และสมาคมหนังตะลุงปักษ์ใต้ รวมทั้งการแสดงดนตรี กวี ศิลป์ รวมมิตรคนร่วมสมัยหัวใจรักชาติ การแสดงนาฏลีลาร่วมสมัย และการแสดงหุ่นสายร่วมสมัย โดยสลับผลัดเปลี่ยนหมุนเวียนแสดงให้ประชาชนได้รับชมฟรีทุกวัน นอกจากนี้ มีการจำหน่ายสุดยอดผลิตภัณฑ์งานฝีมือคนไทย จากชุมชนและผู้ประกอบการโดยตรงจากทั่วประเทศในราคาสุดพิเศษ รวมทั้งมีการออกร้านจำหน่ายอาหารดี อาหารดัง อาหารหาทานยาก และอาหารอร่อยร้าน ๑๐๐ ปี ให้ประชาชนเลือกซื้อเลือกชิม ขณะเดียวกัน ภายในงานยังมีไฟประดับตระการตานับหมื่นดวงสวยงามอลังการ เพื่อเชิญชวนให้ประชาชนได้มาถ่ายรูปที่ระลึก รวมทั้งจุดเช็คอิน  ชุมชนคุณธรรมเสน่ห์วิถีไทย
"บวร ออน ทัวร์" กิจกรรมส่งเสริมการท่องเที่ยวเชิงสร้างสรรค์ ที่นำมาตั้งไว้กลางกรุง มาที่เดียวเหมือนได้เที่ยวทั่วไทย ทั้งนี้ มีพิธีเปิดงานฯ ในวันที่ ๑๕ ก.ย.๒๕๖๓ เวลา ๑๖.๐๐ น. ณ ลานกลางแจ้งศูนย์วัฒนธรรมแห่งประเทศไทย กระทรวงวัฒนธรรม วธ. ขอเชิญร่วมงานมหกรรมวัฒนธรรมร่วมใจ รวมไทยสร้างชาติ สอบถามรายละเอียดได้ที่ สายด่วนวัฒนธรรม ๑๗๖๕
วธ. ประกาศผลภาพยนตร์สั้นยอดเยี่ยม ในงานเทศกาลภาพยนตร์อาเซียนแห่งกรุงเทพฯ ครั้งที่ ๖ นำภาพยนตร์กระชับความสัมพันธ์ไทย-อาเซียน จีน-เกาหลี-ญี่ปุ่น สร้างงาน สร้างรายได้ ฟื้นฟูเศรษฐกิจหลังโควิด-๑๙ เมื่อวันที่ ๖ กันยายน ๒๕๖๓ ที่โรงภาพยนตร์ ชั้น ๘ เอส เอฟ เวิลด์ ซีเนม่า ศูนย์การค้าเซ็นทรัลเวิลด์ นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.)มอบหมายให้ นางยุพา ทวีวัฒนะกิจบวร รองปลัดกระทรวงวัฒนธรรม
เป็นประธานในพิธีปิดเทศกาลภาพยนตร์อาเซียนแห่งกรุงเทพมหานคร ๒๕๖๓ ครั้งที่ ๖ พร้อมทั้งมอบรางวัลผู้ชนะการประกวดภาพยนตร์สั้นอาเซียนและมอบรางวัลผู้ชนะการประกวดโครงการภาพยนตร์อาเซียน โดยมี ผู้บริหารกระทรวงวัฒนธรรม คณะกรรมการภาพยนตร์และวีดิทัศน์แห่งชาติ ผู้บริหารสมาพันธ์สมาคมภาพยนตร์แห่งชาติ คณะกรรมการจัดงานเทศกาลภาพยนตร์ฯ คณะผู้แทนหน่วยงานส่งเสริมภาพยนตร์อาเซียน ดารา
ผู้กำกับภาพยนตร์ชาวไทยและต่างประเทศ หน่วยงานภาครัฐและเอกชน เข้าร่วม นางยุพา กล่าวว่า รัฐบาลโดย กระทรวงวัฒนธรรม (วธ.) ร่วมกับสมาพันธ์สมาคมภาพยนตร์แห่งชาติ หน่วยงานรัฐและเอกชน จัดงานเทศกาลภาพยนตร์อาเซียนแห่งกรุงเทพมหานคร ๒๕๖๓ ครั้งที่ ๖ ระหว่างวันที่ ๓ - ๖ ก.ย. ๒๕๖๓ ณ โรงภาพยนตร์ เอส เอฟ เวิล์ด ซีเนม่า ศูนย์การค้าเซ็นทรัลเวิลด์ กรุงเทพฯ เพื่อขับเคลื่อนยุทธศาสตร์การส่งเสริมอุตสาหกรรมภาพยนตร์และวีดิทัศน์
ระยะที่ ๓ (พ.ศ.๒๕๖๐ - ๒๕๖๔) และเพื่อเรียกความเชื่อมั่นจากต่างประเทศหลังสถานการณ์การแพร่ระบาดของโรคโควิด-๑๙ รวมทั้งกระตุ้นเศรษฐกิจ สร้างงาน สร้างรายได้ให้กับผู้ประกอบการด้านภาพยนตร์ โดยจัดกิจกรรมด้านภาพยนตร์ ประกอบด้วย ๑.จัดฉายภาพยนตร์คุณภาพจากชาติอาเซียน รวมทั้งประเทศจีน เกาหลีใต้ และญี่ปุ่น รวม ๕ เรื่อง ๒.จัดฉายภาพยนตร์อาเซียนทรงคุณค่า จำนวน ๑ เรื่อง ได้แก่ น้ำผึ้งพระจันทร์
๓.จัดฉายภาพยนตร์ของสายการประกวดภาพยนตร์สั้นอาเซียน จำนวน ๑๕ เรื่อง ๔.จัดสัมมนาด้านภาพยนตร์ในหัวข้อ ทิศทางอุตสาหกรรมภาพยนตร์ไทยภายหลังสถานการณ์การแพร่เชื้อไวรัสโคโรนา ๒๐๑๙ (โควิด-๑๙) ณ ศูนย์ประชุมกระทรวงวัฒนธรรม ชั้น ๘ กระทรวงวัฒนธรรม และ๕.มอบรางวัลบุคคลเกียรติยศ ให้กับ นางสาวเพชรา เชาวราษฎร์ นักแสดงที่มีชื่อเสียงระดับนานาชาติของประเทศไทย
คณะกรรมการจัดงานเทศกาลภาพยนตร์อาเซียนแห่งกรุงเทพมหานคร ได้จัดการประกวดภาพยนตร์สั้นอาเซียน โดยในปีนี้มีผู้ชนะการประกวด จำนวน ๓ รางวัล ได้แก่ ๑.รางวัล ผู้ชนะได้รับโล่รางวัลและเงินสด ๒,๐๐๐ ดอลล่า คือ กำกับภาพยนตร์โดย นีลสัน ยีล จากประเทศสิงคโปร์  ๒.รางวัล จูรี่ ผู้ชนะได้รับโล่รางวัลและเงินสด ๑,๐๐๐ ดอลล่า คือกำกับภาพยนตร์โดย จากประเทศ เวียดนาม
๓.รางวัล ผู้ชนะได้รับโล่รางวัลและเงินสด ๕๐๐ คือ กำกับภาพยนตร์โดยจากประเทศฟิลิปปินส์ ขณะเดียวกัน ได้ริเริ่มกิจกรรมประกวดโครงการภาพยนตร์อาเซียน เป็นปีแรก คัดเลือกโครงการสร้างภาพยนตร์ขนาดยาว ๘ โครงการ โดยคนทำหนังจากภูมิภาค อาเซียนที่มีไอเดียในการผลิตภาพยนตร์ในภูมิภาคเอเชียตะวันออกเฉียงใต้ ซึ่งโครงการที่ผ่านการคัดเลือกผู้กำกับและโปรดิวเซอร์จะเข้าร่วมอบรมพิเศษออนไลน์ด้านการนำเสนอโปรเจกต์
กับผู้เชี่ยวชาญระดับนานาชาติ ๒ ครั้ง เพื่อเตรียมตัวนำเสนอต่อหน้าคณะกรรมการทรงคุณวุฒิระดับนานาชาติ โดยผู้ชนะการประกวด จำนวน ๓ รางวัล ประกอบด้วย ๑.รางวัล ผู้ชนะได้รับโล่รางวัลและเงินสด ๕,๐๐๐ ได้แก่ กำกับภาพยนตร์โดย จากประเทศมาเลเซีย ๒.รางวัล ผู้ชนะได้รับโล่รางวัลและเงินสด ๓,๐๐๐ ได้แก่ กำกับภาพยนตร์โดย รัชฏ์ภูมิ บุญบัญชาโชค จากประเทศไทย และ
๓. รางวัล ผู้ชนะได้รับโล่รางวัลและเงินสด ๒,๐๐๐ ได้แก่ กำกับภาพยนตร์โดย ต้องปอง จันทรางกูร จากประเทศไทย ทั้งนี้ งานเทศกาลภาพยนตร์อาเซียนฯ ในครั้งนี้จัดขึ้นเป็นปีที่ ๖ ติดต่อกัน ซึ่งจะเป็นการช่วยกระชับความสัมพันธ์ระหว่างไทย และประเทศสมาชิกอาเซียน รวมทั้งกลุ่มประเทศเอเชียตะวันออก ได้แก่ จีน และญี่ปุ่น ให้แน่นแฟ้นยิ่งขึ้น และก่อให้เกิดความร่วมมือและแลกเปลี่ยนเรียนรู้ด้านศิลปวัฒนธรรมและภาพยนตร์ระหว่างกันด้วย
วธ. ร่วมกับ มูลนิธิศิลปะเพื่อมวลมนุษย์ จัดค่ายศิลปะเพื่อมวลมนุษย์ ครั้งที่ ๒๔ ใช้มิติทางศิลปะและวัฒนธรรมพัฒนาศักยภาพเยาวชน-คนพิการ เมื่อวันที่ ๔ กันยายน ๒๕๖๓ ที่ ถนนประชาร่วมใจ ๓๑ เขตคลองสามวา กรุงเทพฯ นางยุพา ทวีวัฒนะกิจบวร รองปลัดกระทรวงวัฒนธรรม ในฐานะผู้แทนรัฐมนตรีว่าการกระทรวงวัฒนธรรม เป็นประธานในพิธีเปิดค่ายศิ ลปะเพื่อมวลมนุษย์ ประจำปี ๒๕๖๓ พร้อมทั้งเยี่ยมชมกิ จกรรมโครงการฯ โดยมี ศ.ดร.ชาญณรงค์ พรรุ่งโรจน์
ประธานมูลนิธิศิลปะเพื่อมวลมนุษย์ กล่าวรายงาน และมีผู้บริหารกระทรวงวัฒนธรรม คณะกรรมการมูลนิธิศิลปะเพื่ อมวลมนุษย์ คณะทำงาน จิตอาสา ศิลปิน ครู อาจารย์ เยาวชนผู้พิการและไม่พิการ เข้าร่วมงานกว่า ๓๐๐ คน นางยุพา กล่าวว่า กระทรวงวัฒนธรรม (วธ.) ร่วมกับมูลนิธิศิลปะเพื่อมวลมนุษย์ โดยได้รับการสนับสนุนจากภาคส่วนต่างๆ อาทิ สำนักงานศิลปวัฒนธรรมร่วมสมัย การไฟฟ้าฝ่ายผลิตแห่งประเทศไทย
รวมทั้งหน่วยงานภาครัฐ ภาคเอกชน ภาคประชาสังคม และภาคประชาชน จัดโครงการค่ายศิลปะเพื่อมวลมนุษย์ รักษ์โลก รักศิลปะ ระหว่างวันที่ ๔ - ๕ กันยายน ๒๕๖๓ ณ ซึ่งการจัดค่ายครั้งนี้ถือเป็นครั้งที่ ๒๔ ซึ่ง วธ.ได้ร่วมดำเนินการจัดโครงการดังกล่าวอย่างต่อเนื่องตั้งแต่เริ่มต้นจนถึงปัจจุบันเป็นระยะเวลา ๒๔ ปี
กิจกรรมค่ายศิลปะสำหรับเยาวชนพิ การทุกประเภท ตาบอด หูหนวก แขนขาพิการ ปัญญาอ่อน และเยาวชนที่ไม่พิการ ได้มีโอกาสเรียนรู้กระบวนการสร้างงานศิลปะจากศิลปินที่มีชื่อเสียงและผู้เชี่ยวชาญด้านศิลปะ เพื่อพัฒนาความคิดสร้างสรรค์ ผ่านกระบวนการเรียนรู้ ร่วมคิด ร่วมทำ ร่วมแรง ร่วมใจ ร่วมกันภายในค่ายศิลปะ โดยจัดแบ่งเป็นฐานกิจกรรมที่ใช้ ศิลปะเป็นเครื่องมือกล่อมเกลาจิตใจและพัฒนาศักยภาพ
โดยเยาวชนหมุนเวียนเข้าฐานกิจกรรมสลับสับเปลี่ยนกันไป ด้วยพลังการขับเคลื่อนของอาสาสมัครที่มีจิตอาสา โดยกิจกรรมประกอบด้วย ฐานกิจกรรมทางศิลปะ ๙ ฐานกิจกรรม ภายใต้หัวข้อ ต้นไม้และดอกไม้ โดยศิลปินจิตอาสาที่มีชื่อเสี ยงจากหลากหลายองค์กรสลับสับเปลี่ยนหมุนเวียนกันร่วมกิจกรรม อาทิ ฐานเพ้นท์ ด้วยเสน่ห์สีน้ำ สอนโดย อาจารย์สมวงศ์ ทัพพรัตน์ ศิลปินผู้สร้างสรรค์รูปลักษณ์ ในธรรมชาติ ผ่านมิติบรรยากาศของสี
จากคณะจิตรกรรมประติ มากรรมและภาพพิมพ์ มหาวิทยาลัยศิลปากร  ฐานวาดเส้น สอนเทคนิคการวาดเส้น โดยอาจารย์ศักดา เอียว หรือที่รู้จักกันดีในนาม "เซีย ไทยรัฐ" การ์ตูนนิสต์ชื่อดังของไทย ฐานภาพพิมพ์ สอนโดย ผู้ช่วยศาสตราจารย์สุรชัย เอกพลากร และนิสิตคณะศิลปกรรมศาสตร์ จุฬาลงกรณ์มหาวิทยาลัย
ฐานดนตรีเถิดชื่นใจ สอนโดย รองศาสตราจารย์โกวิทย์ ขันธศิริ และคณะ ฐานอังกะลุงอินโดนีเซีย สอนโดย ดร. ประภัสสร ว่องรัตนพิทักษ์ หรือที่รู้จักกันดีในนาม อ.กุ้ง ดนตรีบำบัด ฐานเรียนรู้โลกมืด ผ่านการทำชิ้นงานศิลปะประดิษฐ์ ที่ผู้เรียนจะได้สัมผัสกั บสถานการณ์เป็นผู้บกพร่ องทางสายตา ปิดตาทำงานพับดอกไม้ สอนโดย อาจารย์เรณู เดือนดาว อาจารย์ผู้ทรงคุณวุฒิจากโรงเรียนสอนคนตาบอดกรุงเทพฯ ฐานสื่อผสม สอนโดย ศิลปินดารา ดร.บุ๋ม ปนัดดา วงศ์ผู้ดี
คุณน้ำตาล ชลิตา ส่วนเสน่ห์ มิสยูนิเวิร์สไทยแลนด์ ๒๕๕๙ และ มาร์ค-ภัทริส ณ นคร พิธีกรรายการโทรทัศน์ช่อง ๓ ฐานอาศรมศิลป์ เป็นการสร้างสรรค์ ผลงานของเยาวชนศิษย์เก่าค่ายศิลปะ ที่ได้รับการพัฒนาทักษะด้านศิลปะ และเสริมสร้างสมาธิ จนปัจจุบันสามารถสร้างสรรค์ชิ้นงานศิลปะได้ ทั้งนี้ตลอดทั้งงานจะขับกล่อมด้วยมนต์เสียงเพลงจาก ศิลปินแผ่นเสียงทองคำ วงจันทร์ ไพโรจน์ และ ดร.ดาวใจ ไพจิตร สุจริตกุล นักร้องเพลงลูกกรุงที่มีชื่อเสี ยง
"การจัดกิจกรรมค่ายฯ ในครั้งนี้ ถือเป็นการเปิดโอกาสให้เยาวชนผู้ ด้อยโอกาส/ผู้พิการ ใช้มิติด้านศิลปะและวัฒนธรรมมาเป็นเครื่องมือในการพัฒนาความคิดสร้างสรรค์ผ่านกระบวนการทางศิลปะ อีกทั้งเป็นการพัฒนาศักยภาพคนพิการ อันเป็นกิจกรรมที่สร้างคุณค่าทางจิตใจและสังคมอีกด้วย" รองปลัดกระทรวงวัฒนธรรม กล่าว
รมว.วธ. เปิดงานเทศกาลภาพยนตร์อาเซียนแห่งกรุงเทพมหานคร ครั้งที่ ๖ คัด ๒๑ สุดยอดภาพยนตร์อาเซียน จีน-เกาหลี-ญี่ปุ่น จัดฉายให้ชมฟรี ตั้งแต่บัดนี้ถึง ๖ ก.ย.๖๓ เมื่อวันที่ ๓ กันยายน ๒๕๖๓ ที่โรงภาพยนตร์ มาสเตอร์การ์ด ซีเนม่า ชั้น ๙ เอส เอฟ เวิลด์ ซีเนม่า ศูนย์การค้าเซ็นทรัลเวิลด์ นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) เป็นประธานเปิดงานเทศกาลภาพยนตร์อาเซียนแห่งกรุงเทพมหานคร ๒๕๖๓ ครั้งที่ ๖
พร้อมทั้งมอบรางวัลบุคคลเกียรติยศ ให้กับ เพชรา เชาวราษฎร์ นักแสดงที่มีชื่อเสียงระดับนานาชาติของประเทศไทย รวมทั้งชมภาพยนตร์ที่จัดฉายเรื่องแรกของเทศกาลเรื่อง จากประเทศเวียดนาม โดยมี นายกฤษศญพงษ์ ศิริ ปลัดกระทรวงวัฒนธรรม ผู้บริหารกระทรวงวัฒนธรรม คณะกรรมการภาพยนตร์และวีดิทัศน์แห่งชาติ ผู้บริหารสมาพันธ์สมาคมภาพยนตร์แห่งชาติ หน่วยงานภาครัฐและเอกชน ดารา และนักแสดง เข้าร่วม
นายอิทธิพล กล่าวว่า รัฐบาลโดย กระทรวงวัฒนธรรม (วธ.) ร่วมกับสมาพันธ์สมาคมภาพยนตร์แห่งชาติ หน่วยงานรัฐและเอกชน จัดงานเทศกาลภาพยนตร์อาเซียนแห่งกรุงเทพมหานคร ๒๕๖๓ ครั้งที่ ๖ ระหว่างวันที่ ๓ - ๖ ก.ย.๒๕๖๓ ณ โรงภาพยนตร์ เอส เอฟ เวิลด์ ซีเนม่า ศูนย์การค้าเซ็นทรัลเวิลด์ กรุงเทพฯ เพื่อขับเคลื่อนยุทธศาสตร์การส่งเสริมอุตสาหกรรมภาพยนตร์และวีดิทัศน์ ระยะที่ ๓ (พ.ศ.๒๕๖๐ - ๒๕๖๔)
ที่มุ่งใช้มิติวัฒนธรรมสร้างความสัมพันธ์อันดีระหว่างประเทศ สร้างรายได้ให้แก่ประเทศไทย และผลักดันให้กรุงเทพฯ เป็นศูนย์กลางด้านภาพยนตร์ของอาเซียน ทั้งนี้จากสถานการณ์การแพร่ระบาดของโรคติดเชื้อไวรัสโคโรนา ๒๐๑๙ (โควิด-๑๙) ส่งผลกระทบต่อการจัดกิจกรรมที่เกี่ยวข้องกับอุตสาหกรรมภาพยนตร์ไปทั่วโลก ซึ่งจากการประเมินสถานการณ์ในประเทศไทย รัฐบาลมีการควบคุมสถานการณ์การแพร่ระบาดของโรคได้เป็นอย่างดี
มีการป้องกันและได้รับความร่วมมือจากหน่วยงานภาครัฐ เอกชน และภาคประชาชนในการปฏิบัติตนเพื่อลดการแพร่ระบาดของโรคอย่างเข้มแข็ง ดังนั้น เพื่อเป็นการเรียกความเชื่อมั่นจากต่างประเทศ กระตุ้นเศรษฐกิจ สร้างงาน สร้างรายได้ให้กับผู้ประกอบการด้านภาพยนตร์ และแสดงถึงศักยภาพของอุตสาหกรรมของภาพยนตร์ไทยที่จะเป็น ๑ ในอาเซียน วธ.และภาคีเครือข่ายจึงร่วมกันจัดงานในครั้งนี้ขึ้นภายใต้มาตรการและแนวทางในการเฝ้าระวัง
และป้องกันการระบาดโรคติดเชื้อไวรัสโคโรนา ๒๐๑๙ (โควิด-๑๙) อย่างเคร่งครัด นายอิทธิพล กล่าวอีกว่า สำหรับการจัดงานเทศกาลภาพยนตร์อาเซียนฯ ในปีนี้ มีกิจกรรมประกอบด้วย พิธีมอบรางวัลบุคคลเกียรติยศให้กับ เพชรา เชาวราษฎร์ นักแสดงที่มีชื่อเสียงระดับนานาชาติของประเทศไทย การจัดฉายภาพยนตร์คุณภาพ ๒๑ เรื่อง จาก ๑๓ ประเทศ
แบ่งเป็นภาพยนตร์จากประเทศสมาชิกอาเซียน ๑๐ ประเทศ และภาพยนตร์จากกลุ่มเอเชียตะวันออก ๓ ประเทศ ได้แก่ จีน เกาหลี และญี่ปุ่น ซึ่งทุกเรื่องจะมีบทบรรยายภาษาไทย-อังกฤษ เข้าชมฟรีทุกเรื่องทุกรอบ โดยแบ่งเป็นภาพยนตร์จัดฉาย ดังนี้
๑. ภาพยนตร์อาเซียนฉายโชว์ ภาพยนตร์จากประเทศในกลุ่มสมาชิกอาเซียนและจีน เกาหลีใต้ และญี่ปุ่น รวม ๕ เรื่อง จัดฉายเรื่องละ ๑ รอบ ประกอบด้วย (๑) ภาพยนตร์เรื่อง บอลลูน สาธารณรัฐประชาชนจีน กำกับภาพยนตร์โดย (๒) ภาพยนตร์เรื่องผู้หญิงหาย กำกับภาพยนตร์โดย โคจิ ฟุคาดะ จากประเทศญี่ปุ่น (๓) ภาพยนตร์เรื่อง เดินยาว กำกับภาพยนตร์โดย แมตตี้ ดู จากสาธารณรัฐประชาธิปไตยประชาชนลาว
(๔) ภาพยนตร์เรื่อง หน่วยความจำชั่วคราว กำกับภาพยนตร์โดย ตรัน ตราน หุ่ย จากสาธารณรัฐสังคมนิยมเวียดนาม (๕) ภาพยนตร์เรื่อง นิยายวิทยาศาสตร์ กำกับภาพยนตร์โดย โยเซฟ แองจี้ เนิน สาธารณรัฐอินโดนีเซีย ๒. การฉายภาพยนตร์ของสายการประกวดภาพยนตร์สั้นอาเซียน ๑๕ เรื่อง พิจารณาตัดสินโดยคณะกรรมการผู้ทรงคุณวุฒิทั้งไทยและต่างประเทศ ๓ ท่าน โดยมอบรางวัล ดังนี้
(๑) รางวัล เรื่องสั้นยอดเยี่ยม ผู้ชนะจะได้รับโล่รางวัล และเงินสด ๒,๐๐๐ เหรียญสหรัฐ (๒) รางวัล จูรี่ ผู้ชนะจะได้รับโล่รางวัล และเงินสด ๑,๐๐๐ เหรียญสหรัฐ (๓) รางวัล ถูกพูดถึงเป็นพิเศษ ผู้ชนะจะได้รับโล่รางวัล และเงินสด ๕๐๐ เหรียญสหรัฐ ๓. การจัดฉายภาพยนตร์อาเซียนทรงคุณค่า ๑ เรื่อง ได้แก่ น้ำผึ้งพระจันทร์ นำแสดงโดย สมบัติ เมทะนี และเพชรา เชาวราษฎร์ กำกับภาพยนตร์โดย ชรินทร์ นันทนาคร
นอกจากนี้ ยังมีกิจกรรมที่น่าสนใจ ได้แก่ การประกวดโปรเจ็กต์ภาพยนตร์ขนาดยาวอาเซียน คัดเลือกโครงการสร้างภาพยนตร์ขนาดยาว ๘ โครงการ โดยคนทำหนังจากภูมิภาค อาเซียนที่มีไอเดียในการผลิตภาพยนตร์ในภูมิภาคเอเชียตะวันออกเฉียงใต้ ซึ่งโครงการที่ผ่านการคัดเลือกผู้กำกับและโปรดิวเซอร์จะเข้าร่วมอบรมพิเศษออนไลน์ด้านการนำเสนอโปรเจกต์ กับผู้เชี่ยวชาญระดับนานาชาติ ๒ ครั้ง เพื่อเตรียมตัวนำเสนอต่อหน้าคณะกรรมการทรงคุณวุฒิระดับนานาชาติ
และมอบรางวัลให้กับผู้ชนะการประกวด จำนวน ๓ รางวัล ได้แก่ ๑.รางวัล พิชทะเล ผู้ชนะจะได้รับโล่รางวัล และเงินสด ๕,๐๐๐ เหรียญสหรัฐ ๒.รางวัล นักวิ่งขึ้น ผู้ชนะจะได้รับโล่รางวัล และเงินสด ๓,๐๐๐ เหรียญสหรัฐ และ ๓.รางวัล ถูกพูดถึงเป็นพิเศษ ผู้ชนะจะได้รับโล่รางวัล และเงินสด ๒,๐๐๐ เหรียญสหรัฐ โดยจะมีพิธีประกาศรางวัลและปิดเทศกาลในวันที่ ๖ ก.ย. ๒๕๖๓ ณ โรงภาพยนตร์ แมวชั้นหนึ่ง ชั้น ๘ เอสเอฟ เวิล์ด ซินีมา เซนทรัลเวิร์ล
รวมทั้งวันที่ ๕ กันยายน ๒๕๖๓ จะมีการสัมมนาในหัวข้อ ทิศทางอุตสาหกรรมภาพยนตร์และวีดิทัศน์ไทยภายหลังโรคติดเชื้อไวรัสโคโรนา ๒๐๑๙ ณ ศูนย์ประชุมชั้น ๘ อาคารวัฒนธรรมวิศิษฏ์ กระทรวงวัฒนธรรม เพื่อหาทิศทางในการบูรณาการช่วยเหลือกันในภาคอุตสาหกรรมทั้งในและต่างประเทศ โดยได้รับความร่วมมือจากยูเนสโก สมาคมผู้กำกับภาพยนตร์ไทย สมาพันธ์สมาคมภาพยนตร์แห่งชาติ สมาคมผู้ประกอบการแอนิเมชั่นและคอมพิวเตอร์กราฟิกส์ไทย
กองทุนพัฒนาสื่อปลอดภัยและสร้างสรรค์และมูลนิธิภูรินทร์ ที่จะเข้ามานำเสนอแนวคิดที่เป็นประโยชน์และร่วมสร้างเครือข่ายความร่วมมือกับภาคอุตสาหกรรมภาพยนตร์และวีดิทัศน์ไทย ผู้สนใจลงทะเบียนจองบัตรชมภาพยนตร์ล่วงหน้าได้ที่ไทยทิกเกตเมเจอร์ ตั้งแต่บัดนี้ และรับบัตรชมภาพยนตร์ได้ที่จุดประชาสัมพันธ์เทศกาลฯ บริเวณหน้าโรงภาพยนตร์ก่อนรอบฉาย ๓๐ นาที โดยรับบัตร ๑ คนต่อ ๑ ที่นั่ง ตรวจสอบรอบฉาย และสอบถามรายละเอียดได้ที่ โทร ๐๒ ๒๐๙ ๓๕๑๙
กระทรวงวัฒนธรรม โดยกรมส่งเสริมวัฒนธรรม ร่วมกับ บริษัท เน็คซ์ทูบี จำกัด จัดโครงการ "วิถีไทยในยุคดิจิทัล" การท่องเที่ยวเชิงวัฒนธรรมด้วยนวัตกรรมดิจิทัล และร่วมเปิดตัว แอปพลิเคชั่น เที่ยวสมบัติ บนระบบปฏิบัติการ ไอโอเอส และ แอนดรอยด์ เมื่อวันพฤหัสบดีที่ ๓ กันยายน พ.ศ.๒๕๖๓ เวลา ๑๐.๐๐ - ๑๑.๐๐ น. ณ บริเวณโถงภายในสถานีรถไฟฟ้าเอ็มอาร์ที สนามไชย กรุงเทพมหานคร นายอิทธิพล คุณปลื้ม รัฐมนตรีว่าการกระทรวงวัฒนธรรม เปิดเผยว่า การจัดโครงการ "วิถีไทยในยุคดิจิทัล"
การท่องเที่ยวเชิงวัฒนธรรมด้วยนวัตกรรมดิจิทัล ซึ่งเป็นโครงการที่ส่งเสริมภาคประชาชนให้เป็นกลไกลในการขับเคลื่อนงานด้านวัฒนธรรมตลอดจนส่งเสริมค่านิยม ๑๒ ประการ ในการรักษาวัฒนธรรมประเพณีไทย อันงดงาม และประชาชนได้ใช้ประโยชน์ โดยสามารถดาวน์โหลดแอปพลิเคชั่น เที่ยวสมบัติ ในการท่องเที่ยวเชิงวัฒนธรรมด้วยนวัตกรรมดิจิทัลตามแนวรถไฟฟ้า (เอ็มอาร์ที) และ บีทีเอส ในสถานที่ต่างๆ เช่น ด้านประวัติศาสตร์ แหล่งเรียนรู้ พิพิธภัณฑ์ บ้านศิลปิน วัด ร้านอาหาร และสถานที่อื่น ๆ
ที่มีทั้งของน่ากิน น่าชม และน่าเที่ยว เป็นต้น ที่จะยกระดับทุนทางวัฒนธรรมด้วยนวัตกรรมดิจิตอลให้เป็นฐานข้อมูลออนไลน์ด้านการท่องเที่ยวเชิงวัฒนธรรมบนระบบแพลตฟอร์มออนไลน์ (ไอโอเอส / แอนดรอยด์ /เว็บไซต์) และเพื่อให้เกิดการยกระดับ พัฒนา ต่อยอดองค์ความรู้ด้านวัฒนธรรมไทยและผู้ประกอบการไทยไปสู่สังคมดิจิทัล เพื่อให้สามารถเผยแพร่วัฒนธรรมไปสู่สากลได้อย่างยั่งยืน ต่อไป
ในการนี้ รัฐมนตรีว่าการกระทรวงวัฒนธรรม พร้อมด้วยนายปรเมศวร์ งามพิเชษฐ์ ผู้ช่วยรัฐมนตรีประจํากระทรวงวัฒนธรรม นายชาย นครชัย อธิบดีกรมส่งเสริมวัฒนธรรม นายถนอม รัตนเศรษฐ ผู้ช่วยผู้ว่าการรถไฟฟ้าขนส่งมวลชนแห่งประเทศไทย ผู้แทนบริษัททางด่วนและรถไฟฟ้ากรุงเทพจํากัด (มหาชน) และนายราเมศ พรหมเย็น ผู้อํานวยการสถาบันพิพิธภัณฑ์การเรียนรู้แห่งชาติ ดร.สมบัติ กิจจาลักษณ์ กรรมการผู้จัดการ บริษัท ทางด่วนและรถไฟฟ้ากรุงเทพ จำกัด (มหาชน) บีอีเอ็ม และคณะผู้บริหาร
ได้ร่วมกิจกรรมเยี่ยมชมสถานที่  ท่องเที่ยวทางวัฒนธรรมบริเวณใกล้สถานีรถไฟฟ้าสนามไชย โดยใช้แอปพลิเคชั่น เที่ยวสมบัติ จำนวน ๗ สถานที่ ดังนี้ ๑. สถาบันพิพิธภัณฑ์การเรียนรู้แห่งชาติ (มิวเซียมสยาม) ๒.ท่าเรือริว่า อรุณ และโรงแรมริว่า อรุณ ๓. โรงเรียนแพทยแผนโบราณวัดพระเชตุพนวิมลมังคาราม (วัดโพธิ์) ๔. กระต่ายสีชมพูและเพื่อนบ๊อบ ๕. สยามเอ็กซ์โซติก ๖. แปะป้ายขาม้า ๗. วัดพระเชตุพนวิมลมังคาราม ราชวรมหาวิหาร
โอกาสนี้ สวธ.ขอเชิญชวนทุกท่านมาร่วมเดินทางท่องเที่ยวเชิงวัฒนธรรมไปพร้อมกันด้วยแอปพลิเคชั่น "เที่ยวสมบัติ" ด้วยการดาวน์โหลด แอปพลิเคชั่น เที่ยวสมบัติ ได้ฟรีทั้งในระบบ ปฏิบัติการ ไอโอเอส และระบบปฏิบัติการ แอนดรอยด์ และร่วมกิจกรรม นักล่ารางวัล ซีซัน ๑ เพื่อลุ้นรับรางวัล แพคเกจที่พักโรงแรม ๕ ดาวสุดหรูใจกลางเมือง รวมมูลค่ากว่า ๑๐,๐๐๐ บาท ผู้ที่สนใจสมัครเข้าร่วมโครงการได้ที่เฟซบุ๊ค, อินสตราแกรม, ทวิตเตอร์ และไลน์ หรือติดตามข่าวสารได้ทางเว็บไซต์, เฟซบุ๊กกรมส่งเสริมวัฒนธรรม
นายกรัฐมนตรีมอบ สทนช.จัดทำแผนแนวทางใหม่แก้ปัญหาน้ำท่วมและน้ำแล้งทั้งระบบของประเทศอย่างยั่งยืน
วันนี้ (๒๕ ส.ค.๖๓) เวลา ๑๓.๓๐ น. ณ โรงแรมสตาร์ คอนเวนชั่น จ.ระยอง  ภายหลังการประชุมคณะรัฐมนตรีอย่างเป็นทางการนอกสถานที่ ครั้งที่ ๒/๒๕๖๓ พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม กล่าวถึงการแก้ปัญหาน้ำท่วมทางภาคเหนือในพื้นที่จังหวัดสุโขทัยและน่านว่าปัญหาดังกล่าวเป็นปัญหาที่เกิดขึ้นซ้ำซาก จึงต้องหาแนวทางใหม่ ๆ ในการแก้ปัญหาอย่างยั่งยืนทั้งระบบ และสอดคล้องกับสถานการณ์และพื้นที่ที่เปลี่ยนแปลงไป ทั้งน้ำท่วมและน้ำแล้ง
โดยเฉพาะการจูงน้ำ การมีแหล่งน้ำสำรองขนาดกลางและขนาดใหญ่  การหาพื้นที่รองรับน้ำในหน้าฝนเพื่อเก็บกักน้ำไว้ใช้ในฤดูแล้ง  รวมถึงการซ่อมแซมประตูระบายน้ำให้พร้อมใช้งานอยู่เสมอ ทั้งนี้ได้มอบหมายให้ สำนักงานทรัพยากรน้ำแห่งชาติ (สทนช.) จัดทำแถลงแผนงานการดำเนินการแก้ไขปัญหาน้ำท่วมและภัยแล้งทั้งระบบของประเทศแล้ว โดยให้มีการศึกษาทั้งผลดีและผลกระทบที่จะเกิดขึ้น และประชาชนมีส่วนร่วมก่อนดำเนินการอย่างเหมาะสม
เพื่อลดผลกระทบจากน้ำท่วมและสามารถเก็บกักน้ำไว้ใช้ได้อย่างเพียงพอสำหรับการอุปโภคบริโภคของประชาชน นายกรัฐมนตรี แจงไม่ห้ามชุมนุม ถือเป็นวิถีปกติตามระบอบประชาธิปไตย ยืนยันพร้อมรับฟังความคิดเห็นทุกภาคส่วนในการแก้ไขรัฐธรรมนูญ วันนี้ (๒๕ ส.ค.๖๓) เวลา ๑๓.๓๐ น. ณ โรงแรมสตาร์ คอนเวนชั่น จ.ระยอง  ภายหลังการประชุมคณะรัฐมนตรีอย่างเป็นทางการนอกสถานที่ ครั้งที่ ๒/๒๕๖๓ พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม
กล่าวถึงการชุมนุมเคลื่อนไหวในขณะนี้ว่าเป็นวิถีปกติตามระบอบประชาธิปไตย ยืนยันไม่ได้ห้ามแต่อย่างใด แต่ขอให้ดูข้อมูลทั้งสองด้านประกอบการตัดสินใจ ซึ่งหลายเรื่องรัฐบาลได้มีการดำเนินการจนเกิดผลสัมฤทธิ์แล้ว อย่างไรก็ตามทุกคนต้องช่วยกันทำงานและสร้างผลงานให้เป็นที่ประจักษ์ รวมถึงสร้างโครงสร้างพื้นฐานที่ดีรองรับการเติบโตในอนาคต ทั้งนี้การให้ข้อมูลต่าง ๆ ให้อยู่บนข้อเท็จจริงและความถูกต้อง และอย่าทำให้เกิดการแตกความสามัคคีขึ้นในสังคม
ส่วนการแก้ไขรัฐธรรมนูญก็เป็นนโยบายเร่งด่วนของรัฐบาล ข้อ ๑๒ ที่จะดำเนินการอยู่แล้ว โดยมีการระบุว่าสนับสนุนให้มีการศึกษา รับฟังความคิดเห็นจากประชาชน และดำเนินการเพื่อแก้ไขเพิ่มเติมรัฐธรรมนูญโดยเฉพาะในส่วนหลักเกณฑ์ในการแก้ไขรัฐธรรมนูญ โดยขณะนี้วิปรัฐบาลกำลังดำเนินการที่จะนำร่างข้อเสนอของแต่ละพรรคร่วมต่าง ๆ ซึ่งเป็นแนวทางที่ทุกคนมีสิทธิที่จะเสนอได้ และขอให้รับฟังในขั้นตอนการพิจารณาต่อไป
รมว.วธ.เป็นประธานในพิธีไหว้ครู ประจำปีการศึกษา ๒๕๖๓ ของสถาบันบัณฑิตพัฒนศิลป์ กระทรวงวัฒนธรรม วันที่ ๓ กันยายน ๒๕๖๓ เวลา ๐๘.๓๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม เป็นประธานในพิธีไหว้ครู ประจำปีการศึกษา ๒๕๖๓ ของสถาบันบัณฑิตพัฒนศิลป์ กระทรวงวัฒนธรรม โดยมี นายปรเมศวร์ งามพิเชษฐ์ ผู้ช่วยรัฐมนตรีประจำกระทรวงวัฒนธรรม นางนิภา โสภาสัมฤทธิ์ อธิการบดีสถาบันบัณฑิตพัฒนศิลป์ คณะผู้บริหาร ผู้เชี่ยวชาญ ครู อาจารย์ บุคลากร
นักเรียนและ นักศึกษาสถาบันบัณฑิตพัฒนศิลป์ จำนวนกว่า ๕๐๐ คน เข้าร่วมพิธี ณ สถาบันบัณฑิตพัฒนศิลป์ (วังหน้า) ทั้งนี้ พิธีไหว้ครูเป็นประเพณีเก่าแก่ของไทยที่สืบทอดกันมาตั้งแต่โบราณจนถึงปัจจุบัน นับเป็นมรดกทางศิลปวัฒนธรรมของชาติที่ควรอนุรักษ์ไว้ให้คงอยู่สืบไป โดยผู้ที่ศึกษาศิลปะ ได้แก่ นักเรียน นักศึกษา ครู อาจารย์ ศิลปิน และผู้ประกอบอาชีพศิลปะในสาขาดังกล่าวจะยึดถือปฏิบัติการประกอบพิธีไหว้ครู เข้าร่วมพิธีไหว้ครูอย่างน้อยปีละ ๑ ครั้ง โดยกำหนดพิธีไหว้ครูในวันพฤหัสบดี
ซึ่งถือกันว่าเป็นวันครู และจะประกอบพิธีไหว้ครูโดยบูชาเทพเจ้าแห่งศิลปะต่าง ๆ รำลึกถึงพระคุณของโบราณจารย์ที่มีชีวิตอยู่และล่วงลับไปแล้ว วันพุธที่ ๒ กันยายน ๒๕๖๓ พิมพ์ นายอิทธิพล คุณปลื้ม รัฐมนตรีว่าการกระทรวงวัฒนธรรม ประชุมหารือทางไกล ร่วมกับ นางเพรือง ซะโกะนา รัฐมนตรีว่าการกระทรวงวัฒนธรรมและวิจิตรศิลป นายอิทธิพล คุณปลื้ม รัฐมนตรีว่าการกระทรวงวัฒนธรรม ประชุมหารือทางไกล ร่วมกับ นางเพรือง ซะโกะนา รัฐมนตรีว่าการกระทรวงวัฒนธรรมและวิจิตรศิลป์กัมพูชา
วันที่ ๒ กันยายน ๒๕๖๓ เวลา ๑๓.๓๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม ประชุมหารือทางไกล ร่วมกับ นางเพรือง ซะโกะนา รัฐมนตรีว่าการกระทรวงวัฒนธรรมและวิจิตรศิลป์กัมพูชา เพื่อหารือด้านความร่วมมือทางวัฒนธรรมระหว่างไทยและราชอาณาจักรกัมพูชา โดยมี นางยุถิกา อิศรางกูร ณ อยุธยา ผู้ช่วยปลัดกระทรวงวัฒนธรรม และผู้แทนหน่วยงานที่เกี่ยวข้อง เข้าร่วมประชุม ณ ห้องประชุม ๑ ชั้น ๘ กระทรวงวัฒนธรรม
วันพุธที่ ๒ กันยายน ๒๕๖๓ รมว.วธ.ในฐานะรองประธานกรรมการส่งเสริมคุณธรรมแห่งชาติ คนที่ ๑ เป็นประธานการประชุมคณะกรรมการส่งเสริมคุณธรรมแห่งชาติ ครั้งที่ ๑/๒๕๖๓ รมว.วธ.ในฐานะรองประธานกรรมการส่งเสริมคุณธรรมแห่งชาติ คนที่ ๑ เป็นประธานการประชุมคณะกรรมการส่งเสริมคุณธรรมแห่งชาติ ครั้งที่ ๑/๒๕๖๓ วันที่ ๒ กันยายน ๒๕๖๓ เวลา ๑๐.๓๐ น. นายวิษณุ เครืองาม รองนายกรัฐมนตรี มอบหมายให้ นายอิทธิพล คุณปลื้ม รัฐมนตรีว่าการกระทรวงวัฒนธรรม
ในฐานะรองประธานกรรมการส่งเสริมคุณธรรมแห่งชาติ คนที่ ๑ เป็นประธานการประชุมคณะกรรมการส่งเสริมคุณธรรมแห่งชาติ ครั้งที่ ๑/๒๕๖๓ โดยมี นายจุติ ไกรฤกษ์ รัฐมนตรีว่าการกระทรวงการพัฒนาสังคมและความมั่นคงของมนุษย์ นายกฤษศญพงษ์ ศิริ ปลัดกระทรวงวัฒนธรรม กรรมการ ผู้ทรงคุณวุฒิ และผู้แทนหน่วยงานที่เกี่ยวข้อง เข้าร่วมประชุม ณ ห้องประชุม ๓๐๑ ตึกบัญชาการ ๑ ทำเนียบรัฐบาล
วันพุธที่ ๒ กันยายน ๒๕๖๓ รมว.วธ. เป็นประธานแถลงข่าวโครงการเวทีรางวัลเชิดชูเกียรติสื่อปลอดภัยและสร้างสรรค์ พร้อมทั้งลงนามในบันทึกข้อตกลง เรื่อง การเฝ้าระวังและการประเมินสื่อที่ปลอดภัยและสร้างสรรค์ รมว.วธ. เป็นประธานแถลงข่าวโครงการเวทีรางวัลเชิดชูเกียรติสื่อปลอดภัยและสร้างสรรค์ พร้อมทั้งลงนามในบันทึกข้อตกลง เรื่อง การเฝ้าระวังและการประเมินสื่อที่ปลอดภัยและสร้างสรรค์
วันที่ ๒ กันยายน ๒๕๖๓ เวลา ๐๙.๓๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม ในฐานะรองประธานกรรมการกองทุนพัฒนาสื่อปลอดภัยและสร้างสรรค์ เป็นประธานแถลงข่าวโครงการเวทีรางวัลเชิดชูเกียรติสื่อปลอดภัยและสร้างสรรค์ พร้อมทั้งลงนามในบันทึกข้อตกลง เรื่อง การเฝ้าระวังและการประเมินสื่อที่ปลอดภัยและสร้างสรรค์ และการประชุมเพื่อสร้างความร่วมมือการเฝ้าระวัง และการประเมินสื่อที่ปลอดภัยและสร้างสรรค์เพื่อ "การเชิดชูเกียรติสื่อปลอดภัยและสร้างสรรค์ พ.ศ.๒๕๖๓"
โดยร่วมเป็นภาคีเครือข่ายคัดเลือกสื่อปลอดภัยและสร้างสรรค์ในการมอบรางวัลเชิดชูเกียรติ ๑๐ ประเภทสื่อ รวม ๓๗ สาขารางวัล โดยมี ดร.ธนกร ศรีสุขใส ผู้จัดการกองทุนสื่อปลอดภัยและสร้างสรรค์ นางสาวลัดดา ตั้งสุภาชัย ประธานอนุกรรมการเกี่ยวกับการเฝ้าระวังสื่อไม่ปลอดภัยและสร้างสรรค์ และผู้แทนมหาวิทยาลัย ๒๔ แห่งจากทุกภูมิภาคทั่วประเทศ ร่วมลงนามและเข้าร่วมงาน ณ โรงแรมบันยันทรี ถนนสาทรใต้ กรุงเทพฯ
วันอังคารที่ ๑ กันยายน ๒๕๖๓ วธ. จับมือ จ.เพชรบูรณ์ เชิญชวนนายกรัฐมนตรี-ครม. ชมกิจกรรมรณรงค์ "ประเพณีอุ้มพระดำน้ำ ปี ๖๓" หนุนเรียนรู้แหล่งท่องเที่ยวทางวัฒนธรรม สร้างงาน สร้างรายได้สู่ท้องถิ่น วธ. จับมือ จ.เพชรบูรณ์ เชิญชวนนายกรัฐมนตรี-ครม. ชมกิจกรรมรณรงค์ "ประเพณีอุ้มพระดำน้ำ ปี ๖๓" หนุนเรียนรู้แหล่งท่องเที่ยวทางวัฒนธรรม สร้างงาน สร้างรายได้สู่ท้องถิ่น ร่วมสืบสานประเพณีโบราณหนึ่งเดียวในโลก วันที่ ๑๕ - ๒๐ ก.ย. นี้
วธ. จับมือ จ.เพชรบูรณ์ เชิญชวนนายกรัฐมนตรี-ครม. ชมกิจกรรมรณรงค์ "ประเพณีอุ้มพระดำน้ำ ปี ๖๓" หนุนเรียนรู้แหล่งท่องเที่ยวทางวัฒนธรรม สร้างงาน สร้างรายได้สู่ท้องถิ่น ร่วมสืบสานประเพณีโบราณหนึ่งเดียวในโลก วันที่ ๑๕ - ๒๐ ก.ย. นี้ เมื่อวันที่ ๑ กันยายน ๒๕๖๓ ก่อนประชุมคณะรัฐมนตรี (ครม.) ที่ตึกสันติไมตรี ทำเนียบรัฐบาล นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.)
พร้อมด้วย นายกฤษศญพงษ์ ศิริ ปลัดกระทรวงวัฒนธรรม นายนิเวศน์ หาญสมุทร์รองผู้ว่าราชการจังหวัดเพชรบูรณ์ ผู้บริหารกระทรวงวัฒนธรรม และภาคีเครือข่ายด้านวัฒนธรรม ให้การต้อนรับ พลเอก ประยุทธ์ จันทร์โอชา นายกรัฐมนตรี คณะรัฐมนตรี และสื่อมวลชน พร้อมทั้งนำชมกิจกรรมรณรงค์ประชาสัมพันธ์การจัดงานประเพณีอุ้มพระดำน้ำ จังหวัดเพชรบูรณ์ ประจำปี พ.ศ. ๒๕๖๓
ได้แก่ นิทรรศการประเพณีอุ้มพระดำน้ำ การแสดงรำถวายพระพุทธมหาธรรมราชา การจัดแสดงอาหารและดอกไม้ที่มีสรรพคุณทางยาถวายพระพุทธมหาธรรมราชา ผลิตภัณฑ์มะขามแปรรูปเอกลักษณ์จังหวัดเพชรบูรณ์ นายอิทธิพล กล่าวว่า กระทรวงวัฒนธรรม (วธ.) ได้สนับสนุนนโยบายการพัฒนาสู่ประเทศไทย ๔.๐ ของรัฐบาล โดยการส่งเสริมการพัฒนาอุตสาหกรรมสร้างสรรค์ วัฒนธรรม และบริการที่มีมูลค่าสูงโดยเฉพาะใน ๕ ด้าน ได้แก่ อาหาร ภาพยนตร์ แฟชั่น มวยไทยและเทศกาล ประเพณี
เพื่อสร้างมูลค่าเพิ่มทางเศรษฐกิจ สร้างอาชีพและรายได้สู่ประชาชน ชุมชนและประเทศ โดยเฉพาะการส่งเสริมการจัดงานประเพณีและเทศกาลศิลปวัฒนธรรมของไทย ซึ่งวธ. มุ่งเน้นให้ประชาชนได้มีส่วนร่วมภาคภูมิใจในมรดกภูมิปัญญาทางวัฒนธรรมของท้องถิ่น ตลอดจนสร้างงาน สร้างรายได้ และเพิ่มมูลค่าทางเศรษฐกิจให้แก่ประเทศ โดยที่ผ่านมา วธ.ได้ร่วมกับจังหวัดเพชรบูรณ์ องค์กรปกครองส่วนท้องถิ่น หน่วยงานรัฐ เอกชนและภาคประชาชน
จัดงานประเพณีอุ้มพระดำน้ำจังหวัดเพชรบูรณ์มาอย่างต่อเนื่อง โดยในปีนี้กำหนดจัดงาน ระหว่างวันที่ ๑๕ - ๒๐ กันยายน ๒๕๖๓ ณ บริเวณพุทธอุทยานเพชบุระ วัดไตรภูมิ และวัดโบสถ์ชนะมาร อ.เมืองเพชรบูรณ์ จ.เพชรบูรณ์ นายอิทธิพล กล่าวว่า ทั้งนี้ ในปีนี้จัดงานภายใต้แนวคิดสีขาว ซึ่งหมายถึงศรัทธาอันบริสุทธิ์ต่อพระพุทธมหาธรรมราชาและพระพุทธศาสนา มีกิจกรรมสำคัญประกอบด้วย ๑.วันที่ ๑๕ ก.ย.๖๓ พิธีรำถวายพระพุทธมหาธรรมราชา ณ บริเวณพุทธอุทยานเพชบุระ
๒.วันที่ ๑๖ ก.ย.๖๓ พิธีเจริญพระพุทธมนต์ พิธีพุทธาภิเษกเหรียญพระพุทธมหาธรรมราชา พิธีบวงสรวงเทพยดา ณ วัดไตรภูมิ การประกวดโต๊ะหมู่บูชาพระพุทธมหาธรรมราชา ณ สวนสาธารณเพชบุระ
พิธีอัญเชิญพระพุทธมหาธรรมราชาแห่รอบเมือง โดยความพิเศษในปีนี้เทศบาลเมืองเพชรบูรณ์ได้จัดเตรียมโขนหัวเรือ "กาญจนาคา" เพื่อใช้อัญเชิญพระพุทธมหาธรรมราชาไปประกอบพิธีอุ้มพระดำน้ำด้วย ขณะเดียวกัน เวลา ๑๘.๓๐ น. มีพิธีเปิดงานประเพณีอุ้มพระดำน้ำ ประจำปี พ.ศ. ๒๕๖๓ ณ บริเวณหน้าหอโบราณคดีเพ็ชรบูรณ์อินทราชัย
๓.วันที่ ๑๗ ก.ย.๖๓ พิธีเจริญมงคลคาถาถวายพระพรชัยมงคล พระบาทสมเด็จพระวชิรเกล้าเจ้าอยู่หัว การประกอบพิธีอุ้มพระดำน้ำ (วันแรม ๑๕ ค่ำเดือน ๑๐) ณ บริเวณท่าน้ำวัดโบสถ์ชนะมาร และพิธีเปิดการแสดงแสงเสียงตำนานอุ้มพระดำน้ำ ณ พุทธอุทยานเพชบุระ ๔.วันที่ ๑๘ - ๑๙ ก.ย.๖๓ การแข่งขันพายเรือทวนน้ำ ณ ท่าน้ำวัดไตรภูมิ และ
๕.วันที่ ๒๐ ก.ย.๖๓ พิธีถวายผ้าป่าสามัคคี ณ วัดไตรภูมิ และวัดโบสถ์ชนะมาร นอกจากนี้ ภายในงานยังมีกิจกรรมการประกวดวาดภาพ ณ หอวัฒนธรรมนครบาลเพชรบูรณ์ การแสดงของสภาวัฒนธรรมเทศบาลเมืองเพชรบูรณ์ ณ วัดไตรภูมิ และงานอาหารสะอาด รสชาติอร่อย ณ พุทธอุทยานเพชบุระ
วธ. และ จ.เพชรบูรณ์ ขอเชิญชวนประชาชน และนักท่องเที่ยว ร่วมงานประเพณีอุ้มพระดำน้ำของชาวเพชรบูรณ์ เพื่อสืบทอดโบราณประเพณีเก่าแก่ที่มีมาอย่างยาวนาน และความเชื่อตามตำนานศักดิ์สิทธิ์วันแรม ๑๕ ค่ำเดือน ๑๐ ที่มีเอกลักษณ์เฉพาะหนึ่งเดียวในโลก สอบถามรายละเอียดได้ที่ สำนักงานวัฒนธรรมจังหวัดเพชรบูรณ์ โทร. ๐๕๖ ๗๒๙ ๗๗๙ - ๘๐
รัฐบาลไทย-ข่าวทำเนียบรัฐบาล-สวธ. จัดพิธีประกาศและมอบรางวัล การประกวดทำคลิป "สัญจรดี วิถีไทย" และการเขียนเรื่องสั้น "มารยาทไทย และมารยาทในสังคม" วันพฤหัสบดีที่ ๒๗ สิงหาคม ๒๕๖๓ พิมพ์ สวธ. จัดพิธีประกาศและมอบรางวัล การประกวดทำคลิป "สัญจรดี วิถีไทย" และการเขียนเรื่องสั้น "มารยาทไทย และมารยาทในสังคม"
สวธ. จัดพิธีประกาศและมอบรางวัล การประกวดทำคลิป "สัญจรดี วิถีไทย" และการเขียนเรื่องสั้น "มารยาทไทย และมารยาทในสังคม" (วันที่ ๒๗ สิงหาคม ๒๕๖๓) ณ หอประชุมเล็ก สวธ. นายอิทธิพล คุณปลื้ม รัฐมนตรีว่าการกระทรวงวัฒนธรรม ให้เกียรติเป็นประธานมอบรางวัล โครงการประกวดทำคลิปเผยแพร่มารยาทไทยแก้ไขปัญหาจราจร ภายใต้หัวข้อ "สัญจรดี วิถีไทย" และโครงการประกวดการเขียนเรื่องสั้น หัวข้อ "มารยาทไทย และมารยาทในสังคม"
เพื่อสร้างความตระหนักถึงคุณค่าและความสำคัญของมารยาทไทยและมารยาทในสังคม รวมถึงการสร้างวินัยการจราจรโดยเฉพาะ การใช้สื่อโซเซียลเผยแพร่ความไม่เหมาะสมต่าง ๆ นายชาย นครชัย อธิบดีกรมส่งเสริมวัฒนธรรม เปิดเผยว่า โครงการจัดการประกวดการเขียนเรื่องสั้น หัวข้อ "มารยาทไทย และมารยาทในสังคม" และการประกวดทำคลิปเผยแพร่ "มารยาทไทย แก้ไขปัญหาจราจร" ในหัวข้อ "สัญจรดี วิถีไทย" เป็นการบูรณาการร่วมกันระหว่างหน่วยงานภาครัฐหลายภาคส่วน
เพื่อแก้ไขปัญหาอย่างจริงจังในการใช้รถใช้ถนนด้วยความปลอดภัย มีจิตสำนึก รับผิดชอบ มีน้ำใจ และ เอื้ออาทรให้แก่กันบนท้องถนน มีมารยาทที่ดีในการขับขี่ยานพาหนะ กระตุ้นจิตสำนึก โดยใช้มารยาทไทยควบคู่กับวินัยจราจร มีน้ำใจไมตรี และการไหว้ขอบคุณและขอโทษ เพื่อเสริมสร้างความรู้ ความเข้าใจและการตระหนักรู้ ให้แก่เด็ก เยาวชนและประชาชนทั่วไป
โดยการประกวดทำคลิปเผยแพร่มารยาทไทยแก้ไขปัญหาจราจร ภายใต้หัวข้อ "สัญจรดี วิถีไทย" แบ่งออกเป็น ๒ ระดับ ดังนี้ ระดับมัธยมศึกษา (ม.๑-ม.๖) ประกาศนียบัตรวิชาชีพ (ปวช.) หรือเทียบเท่า ระดับอุดมศึกษา ประกาศนียบัตรวิชาชีพชั้นสูง (ปวส.) โดยรางวัลชนะเลิศ ได้รับเงินรางวัล ๑๐๐,๐๐๐ บาท รางวัลรองชนะเลิศอันดับ ๑ ได้รับเงินรางวัล ๕๐,๐๐๐ บาท รางวัลรองชนะเลิศอันดับ ๒ ได้รับเงินรางวัล ๓๐,๐๐๐ บาท และรางวัลชมเชย ๕ รางวัล ได้รับเงินรางวัล ๑๐,๐๐๐ บาท
พร้อมถ้วยรางวัลและเกียรติบัตร สำหรับรายชื่อผู้เข้าประกวดที่ได้รับรางวัล ดังนี้ ระดับมัธยมศึกษา (ม.๑ - ม.๖), ประกาศนียบัตรวิชาชีพ (ปวช.) หรือเทียบเท่า รางวัลชนะเลิศ ทีม เด็กสร้างภาพ ชื่อผลงาน แง้น แง้น รางวัลรองชนะเลิศอันดับ ๑ ทีม เอสเจ โปรดักชัน ชื่อผลงาน ค่าปรับของพ่อ คนขับรถของพ่อ รางวัลรองชนะเลิศอันดับ ๒ ทีม ลอยฟ้าสตูดิโอ ชื่อผลงาน รักแรกพบและรางวัลชมเชย ๕ รางวัล (ตามประกาศที่แนบ) ระดับอุดมศึกษา, ประกาศนียบัตรวิชาชีพชั้นสูง (ปวส.) หรือเทียบเท่า
รางวัลชนะเลิศ ทีม ฮูดู ชื่อผลงาน ซื้อชิฟไหมครับ รางวัลรองชนะเลิศอันดับ ๑ ทีม ๑๐๐ โล โมเมนต์ ชื่อผลงาน ลูกไม้หล่นไม่ไกลต้น รางวัลรองชนะเลิศอันดับ ๒ ทีม มุมคันนา เดอะ โครงการ ชื่อผลงาน สัญจรออนอีสานและรางวัลชมเชย ๕ รางวัล (ตามประกาศที่แนบ) สำหรับการประกวดการเขียนเรื่องสั้น หัวข้อ "มารยาทไทย และมารยาทในสังคม" แบ่งออกเป็น ๔ ระดับ คือ มัธยมศึกษาตอนต้น (ม.๑-ม.๓ หรือเทียบเท่า) มัธยมศึกษาตอนปลาย (ม.๔-ม.๖) หรือประกาศนียบัตรวิชาชีพ (ปวช.)
ประกาศนียบัตรวิชาชีพชั้นสูง (ปวส.) อุดมศึกษา และประชาชนทั่วไป (ไม่จำกัดอายุและวุฒิการศึกษา) โดย รางวัลชนะเลิศ ได้รับเงินรางวัล ๒๐,๐๐๐ บาท รางวัลรองชนะเลิศอันดับ ๑ ได้รับเงินรางวัล ๑๕,๐๐๐ บาท รางวัลรองชนะเลิศอันดับ ๒ ได้รับเงินรางวัล ๑๐,๐๐๐ บาท และรางวัลชมเชย ๑๐ รางวัล ได้รับเงินรางวัล ๓,๐๐๐ บาท พร้อมโล่เกียรติยศ สำหรับรายชื่อผู้เข้าประกวดที่ได้รับรางวัล ดังนี้ ระดับมัธยมศึกษาตอนต้น (มัธยมศึกษาปีที่ ๑ - ๓ หรือเทียบเท่า)
รางวัลชนะเลิศ เด็กหญิงเติมศิริ มีพร ชื่อผลงาน แผลเป็นคำพูด รางวัลรองชนะเลิศอันดับ ๑ เด็กหญิงวชิรา ประลังการ ชื่อผลงาน ชมพอกับพ่อ รางวัลรองชนะเลิศอันดับ ๒ นางสาววานุ ชื่อผลงาน อยู่ในนิทรา และรางวัลชมเชย ๑๐ รางวัล (ตามประกาศที่แนบ) ระดับมัธยมศึกษาตอนปลาย (มัธยมศึกษาปีที่ ๔ - ๖) หรือประกาศนียบัตรวิชาชีพ (ปวช.) รางวัลชนะเลิศ นางสาวญดาวรรณ พืชพิสุทธิ์ ชื่อผลงาน เคารพเขา รางวัลรองชนะเลิศอันดับ ๑ เด็กหญิงวชิรา ประลังการ ชื่อผลงาน ชมพอกับพ่อ
รางวัลรองชนะเลิศอันดับ ๒ นางสาวสุรัตนา ใจงาม ชื่อผลงาน นางสาวหยาดน้ำตา และรางวัลชมเชย ๑๐ รางวัล (ตามประกาศที่แนบ) ระดับประกาศนียบัตรวิชาชีพชั้นสูง (ปวส.) หรือระดับอุดมศึกษา รางวัลชนะเลิศ นายทักษิณ ทุนเกิด ชื่อผลงาน ประทับใจแรกพบ รางวัลรองชนะเลิศอันดับ ๑ นายพงศ์ระพี จิตตรง ชื่อผลงาน จังหวะสำคัญ รางวัลรองชนะเลิศอันดับ ๒ นางสาวชนากานต์ โกมาสังข์ ชื่อผลงาน ปาก และรางวัลชมเชย ๑๐ รางวัล (ตามประกาศที่แนบ) ระดับประชาชนทั่วไป
รางวัลชนะเลิศ นางสาวรมณ กมลนาวิน ชื่อผลงาน ช่างทาสีจากพระตะบองรางวัลรองชนะเลิศอันดับ ๑ นายไพรัตน์ ยิ้มวิลัย ชื่อผลงาน ไอซ์พิงก์ รางวัลรองชนะเลิศอันดับ ๒ นายพิณพิพัฒน ศรีทวี ชื่อผลงาน ไม่เป็นไร และรางวัลชมเชย ๑๐ รางวัล (ตามประกาศที่แนบ) ในการนี้สามารถตรวจสอบรายชื่อผู้ที่ได้รับรางวัลประเภทต่าง ๆ ได้ทางเว็บไซต์ของกรมส่งเสริมวัฒนธรรม
สวธ. ขอเชิญชวนทุกท่านร่วมแสดงความยินกับผู้เข้ารับรางวัลการประกวดทำคลิป "สัญจรดี วิถีไทย" และการเขียนเรื่องสั้น "มารยาทไทย และมารยาทในสังคม" สามารถเข้าดูได้ รัฐบาลไทย-ข่าวทำเนียบรัฐบาล-ปลัดวธ.เป็นประธานเปิดเทศกาลยลเมืองศิลป์ กินของหรอย จังหวัดกระบี่ วันพฤหัสบดีที่ ๒๗ สิงหาคม ๒๕๖๓ พิมพ์ ปลัดวธ.เป็นประธานเปิดเทศกาลยลเมืองศิลป์ กินของหรอย จังหวัดกระบี่
ปลัดวธ.เป็นประธานเปิดเทศกาลยลเมืองศิลป์ กินของหรอย จังหวัดกระบี่ วันที่ ๒๖ สิงหาคม ๒๕๖๓ เวลา ๑๙.๐๐ น. นายอิทธิพล คุณปลื้ม รัฐมนตรีว่าการกระทรวงวัฒนธรรม มอบหมายให้นายกฤษศญพงษ์ ศิริ ปลัดกระทรวงวัฒนธรรม เป็นประธานเปิดเทศกาลยลเมืองศิลป์ กินของหรอย จังหวัดกระบี่ โดยมีนายสมควร ขันเงิน รองผู้ว่าราชการจังหวัดกระบี่ นางสาววิมลลักษณ์ ชูชาติ ผู้อำนวยการสำนักงานศิลปวัฒนธรรมร่วมสมัย นายประสพ เรียงเงิน ผู้ตรวจราชการกระทรวงวัฒนธรรม วัฒนธรรมจังหวัด ๑๔ จังหวัด
ภาคใต้ ผู้แทนจากหน่วยงานภาครัฐ ภาคเอกชน ประชาชน และนักท่องเที่ยวเข้าร่วมงานเป็นจำนวนมาก ณ ลานปูดำ จังหวัดกระบี่ ทั้งนี้ งานดังกล่าว ททท. ได้ร่วมบูรณาการความร่วมมือกับจังหวัดกระบี่ สำนักงานวัฒนธรรมจังหวัดกระบี่ กระทรวงวัฒนธรรม สำนักงานพาณิชย์จังหวัดกระบี่ หอการค้าจังหวัดกระบี่ ภาคส่วนต่างๆ จัดขึ้นเพื่อกระตุ้นการท่องเที่ยวผ่านงานศิลปะ การแสดงร่วมสมัย สตรีท อาร์ต นิทรรศการศิลปะมีชีวิต งานบวร ออน ทัวร์ และอาหารทะเล อาหารพื้นถิ่น
ระหว่างวันที่ ๒๖ - ๓๐ สิงหาคม ๒๕๖๓ ลานปูดำ อ.เมือง จ.กระบี่ รัฐบาลไทย-ข่าวทำเนียบรัฐบาล-ครม. แต่งตั้ง "ยุพา ทวีวัฒนะกิจบวร" อดีตรองปลัดฯ ขึ้นปลัดวธ.คนใหม่ รับทราบวีดิทัศน์มิติวัฒนธรรมกับการพัฒนาเขตพัฒนาพิเศษภาคตะวันออก ตามที่ วธ.เสนอ เน้นพัฒนาแหล่งเรียนรู้-ท่องเที่ยว วันอังคารที่ ๒๕ สิงหาคม ๒๕๖๓ ครม. แต่งตั้ง "ยุพา ทวีวัฒนะกิจบวร" อดีตรองปลัดฯ ขึ้นปลัดวธ.คนใหม่ รับทราบวีดิทัศน์มิติวัฒนธรรมกับการพัฒนาเขตพัฒนาพิเศษภาคตะวันออก
ตามที่ วธ.เสนอ เน้นพัฒนาแหล่งเรียนรู้-ท่องเที่ยว ครม. แต่งตั้ง "ยุพา ทวีวัฒนะกิจบวร" อดีตรองปลัดฯ ขึ้นปลัดวธ.คนใหม่ รับทราบวีดิทัศน์มิติวัฒนธรรมกับการพัฒนาเขตพัฒนาพิเศษภาคตะวันออก ตามที่ วธ.เสนอ เน้นพัฒนาแหล่งเรียนรู้-ท่องเที่ยวทางประวัติศาสตร์ วัฒนธรรม ยกระดับเทศกาล-ประเพณีท้องถิ่น ครม. แต่งตั้ง "ยุพา ทวีวัฒนะกิจบวร" อดีตรองปลัดฯ ขึ้นปลัดวธ.คนใหม่ รับทราบวีดิทัศน์มิติวัฒนธรรมกับการพัฒนาเขตพัฒนาพิเศษภาคตะวันออก
ตามที่ วธ.เสนอเน้นพัฒนาแหล่งเรียนรู้-ท่องเที่ยวทางประวัติศาสตร์ วัฒนธรรม ยกระดับเทศกาล-ประเพณีท้องถิ่น ดันแผน "พัทยา" ศูนย์กลางถ่ายทำภาพยนตร์-เมืองสร้างสรรค์ของ ยูเนสโก เมื่อวันที่ ๒๕ สิงหาคม ๒๕๖๓ ที่ห้องประชุมสุนทรภู่ ชั้น ๒ โรงแรมสตาร์ คอนเวนชั่น ระยอง จ.ระยอง นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) กล่าวภายหลังประชุมคณะรัฐมนตรีอย่างเป็นทางการนอกสถานที่ (ครม.สัญจร) ครั้งที่ ๒/๒๕๖๓
พื้นที่กลุ่มจังหวัดภาคตะวันออก ๑ (ฉะเชิงเทรา ชลบุรี และระยอง) ว่า ที่ประชุมครม. มีมติเห็นชอบแต่งตั้ง นางยุพา ทวีวัฒนะกิจบวร รองปลัดกระทรวงวัฒนธรรม เป็น ปลัดกระทรวงวัฒนธรรมคนใหม่ ตามที่กระทรวงวัฒนธรรม (วธ.) นำเสนอ ทั้งนี้ เพื่อทดแทนตำแหน่งปลัดกระทรวงวัฒนธรรมที่เกษียณอายุราชการลงในวันที่ ๓๐ กันยายน ๒๕๖๓ อย่างไรก็ตาม การแต่งตั้งผู้บริหารในตำแหน่งดังกล่าวเป็นการแต่งตั้งผู้มีความสามารถในการบริหารงานด้านศาสนา ศิลปะ และวัฒนธรรม
และเพื่อให้การบริหารงานวัฒนธรรมและการขับเคลื่อนการดำเนินงานตามภารกิจของกระทรวงวัฒนธรรมมีความต่อเนื่อง นายอิทธิพล กล่าวว่า นอกจากนี้ ที่ประชุมครม. มีมติรับทราบวีดิทัศน์ มิติวัฒนธรรมกับการพัฒนาเขตพัฒนาพิเศษภาคตะวันออก ตามที่ วธ. นำเสนอ ทั้งนี้ วีดิทัศน์ดังกล่าวสืบเนื่องจากรัฐบาลได้จัดตั้งเขตพัฒนาเศรษฐกิจพิเศษภาคตะวันออก (อีอีซี) มีวัตถุประสงค์เพื่อให้เกิดฐานการผลิตเทคโนโลยีใหม่ มีการพัฒนาคน ความรู้ เพิ่มความสามารถการแข่งขันของประเทศ
ยกระดับคุณภาพชีวิต พัฒนาแหล่งเรียนรู้ แหล่งท่องเที่ยวเชิงสร้างสรรค์ นวัตกรรมและสิ่งแวดล้อม เพื่อยกระดับการท่องเที่ยว โดย วธ. ได้ร่วมกับภาคีเครือข่ายดำเนินการขับเคลื่อนงานวัฒนธรรมในพื้นที่ให้สอดคล้องกับแนวทางการพัฒนากลุ่มจังหวัดภาคตะวันออก ๑ มาอย่างต่อเนื่อง อาทิ ๑. ส่งเสริมชุมชนคุณธรรมน้อมนำหลักปรัชญาของเศรษฐกิจพอเพียง ขับเคลื่อนด้วยพลังบวร โดยพัฒนาชุมชนที่มีความโดดเด่นใน ๓ มิติ คือ ยึดมั่นในหลักธรรมทางศาสนา น้อมนำหลักปรัชญาของเศรษฐกิจพอเพียง
ดำเนินชีวิตวิถีวัฒนธรรมที่ดีงามของชุมชน เช่น ชุมชนคุณธรรมฯ ต้นแบบ บ้านชากแง้ว จ.ชลบุรี ชุมชนคุณธรรมฯ ต้นแบบ บ้านเก่าริมน้ำประแส จ.ระยอง เป็นต้น โดยปัจจุบันพื้นที่กลุ่มจังหวัดภาคตะวันออก ๑ มีชุมชนคุณธรรมฯ ทั้งหมด ๕๗๗ ชุมชน ประกอบด้วย ชุมชนส่งเสริมคุณธรรม ๒๘๒ แห่ง ชุมชนคุณธรรม ๑๕๖ แห่ง และชุมชนคุณธรรมต้นแบบ ๑๐๖ แห่ง
๒.พัฒนาแหล่งเรียนรู้แหล่งท่องเที่ยวทางวัฒนธรรม ยกระดับเทศกาลประเพณี นำทุนทางวัฒนธรรมมาสร้างงานสร้างอาชีพ อาทิ บูรณะโบราณสถานวัดทุ่งควายกิน อ.เมือง จ.ระยอง พัฒนาอุทยานการเรียนรู้สมเด็จพระเจ้าตากสินมหาราช สำรวจเส้นทางท่องเที่ยวทางประวัติศาสตร์ ตามรอยเดินทัพของสมเด็จพระเจ้าตากสินมหาราช จัดถนนสายวัฒนธรรมในพื้นที่ ๑๑ แห่ง เช่น ถนนสายวัฒนธรรมชุมชนเกาะสีชัง ถนนสายวัฒนธรรมเดินกินถิ่นนาเกลือ ถนนสายวัฒนธรรมประแสร์ ส่งเสริมประเพณีท้องถิ่น
ให้เป็นที่รู้จักในระดับนานาชาติ เช่น ประเพณีทอดผ้าป่ากลางน้ำ ประเพณีวันไหล ประเพณีวิ่งควาย รวมทั้งพัฒนาสินผลิตภัณฑ์ทางวัฒนธรรมเพื่อสร้างงาน สร้างรายได้ให้กับชุมชนและท้องถิ่น อาทิ เครื่องจักสานพนัสนิคม ผ้าฝ้ายมัดโคลนทะล เป็นต้น นอกจากนี้ จัดโครงการสร้างสรรค์ศิลปะร่วมสมัยเพื่อต่อยอดทุนทางวัฒนธรรม โดยเข้าไปช่วยชุมชนค้นหาจุดเด่น อัตลักษณ์ของตนเองในพื้นที่ เพื่อนำมาใช้ออกแบบเป็นสัญลักษณ์ โลโก้ หรือลวดลายสินค้าพิเศษเพื่อเพื่มมูลค่าให้กับสินค้า และผลิตภัณฑ์
นอกจากนี้ ได้จัดทำแผนฟื้นฟูสังคมและเศรษฐกิจหลังจากสถานการณ์การแพร่ระบาดของโรคติดเชื้อไวรัสโคโรน่า ๒๐๑๙ (โควิด-๑๙) โดยได้ดำเนินโครงการบวร ออนทัวร์ ในชุมชนคุณธรรมฯ ต้นแบบ ที่มีศักยภาพและมีความพร้อมในการนำวิถีวัฒนธรรมที่เป็นเอกลักษณ์ของชุมชน มาสร้างแหล่งเรียนรู้ และเส้นทางการท่องเที่ยวเชิงวัฒนธรรม เช่น ชุมชนคุณธรรมฯ ต้นแบบ บ้านซากแง้ว ชุมชนคุณธรรมฯ ต้นแบบ บ้านเก่าริมน้ำประแส เป็นต้น  ขณะเดียวกันได้มีแผนศึกษาแนวทางการพัฒนา
แหล่งเรียนรู้และแหล่งท่องเที่ยวทางศิลปวัฒนธรรมระดับนานาชาติ และส่งเสริมศิลปิน ผู้ประกอบการ และผู้สร้างสรรค์งานด้านศิลปวัฒนธรรม เช่น ศิลปินพื้นบ้าน ลำตัด ลิเก วงดนตรีไทย เพื่อสร้างงาน สร้างรายได้ นายอิทธิพล กล่าวอีกว่า ขณะเดียวกันพื้นที่กลุ่มจังหวัดภาคตะวันออก ๑ โดยเฉพาะเมืองพัทยามีความพร้อมทั้งทางด้านทำเลที่ตั้งระบบคมนาคม และสิ่งอำนวยความสะดวกในทุกด้าน วธ.จึงได้เตรียมแผนพัฒนาเมืองพัทยาให้เป็นศูนย์กลางด้านอุตสาหกรรมภาพยนตร์ระดับโลก เพื่อสร้างงาน สร้างอาชีพ
รายได้ และสร้างศักยภาพเป็นเมืองท่องเที่ยวให้สูงยิ่งขึ้น ซึ่งคาดว่า จะสร้างความเชื่อมั่น และดึงดูดผู้ประกอบการ และการจัดงานภาพยนตร์ระดับนานาชาติในพื้นที่ กระตุ้นเศรษฐกิจทั้งพัทยาและภาพรวมทั้งประเทศ เป็นศูนย์กลางเทศกาลและตลาดภาพยนตร์ระดับโลก มีนักท่องเที่ยวเพิ่มขึ้นไม่น้อยกว่า ร้อยละ ๙.๕ เกิดการจ้างงานและการต่อยอดอุตสาหกรรมภาพยนตร์ ไม่น้อยกว่าร้อยละ ๒๐ และในอนาคตเตรียมเสนอเมืองพัทยาเป็นเครือข่ายเมืองสร้างสรรค์ด้านภาพยนตร์ ของ ยูเนสโก ต่อไปด้วย
"พื้นที่กลุ่มจังหวัดภาคตะวันออก ๑ มีศักยภาพทางวัฒนธรรมสูงทั้งความสำคัญทางประวัติศาสตร์ชาติไทย มีแหล่งโบราณคดีและแหล่งศิลปวัฒนธรรมที่มีอัตลักษณ์ จึงควรส่งเสริมให้เป็นพื้นที่การเรียนรู้และการท่องเที่ยวทางประวัติศาสตร์และวัฒนธรรม และควรส่งเสริมให้มีเมืองสร้างสรรค์ด้านภาพยนตร์ของ ยูเนสโก ตนจึงสั่งการให้หน่วยงานในสังกัด ได้แก่ สป.วธ. กรมศิลปากร กรมส่งเสริมวัฒนธรรม และสำนักงานศิลปวัฒนธรรมร่วมสมัย ศึกษาแนวทางการพัฒนาแหล่งศิลปวัฒนธรรมเพื่อการเรียนรู้
และการท่องเที่ยวทางวัฒนธรรมในพื้นที่ อีอีซี เพื่อเป็นศูนย์กลางและแลนมาร์ค ด้านศิลปวัฒนธรรมระดับนานาชาติ รองรับการเรียนรู้และการท่องเที่ยวทั้งชาวไทยและชาวต่างชาติ นอกจากนี้สั่งการให้ สป.วธ. ประสานงานกับเมืองพัทยา
สำนักงานส่งเสริมเศรษฐกิจสร้างสรรค์ องค์การบริหารการพัฒนาพื้นที่พิเศษเพื่อการท่องเที่ยวอย่างยั่งยืน และสถาบันการศึกษาที่เกี่ยวข้อง ศึกษาข้อมูลและเตรียมความพร้อมในการผลักดันให้เมืองพัทยาสมัครเป็นเครือข่ายเมืองสร้างสรรค์ด้านภาพยนตร์ของ ยูเนสโก เพื่อเป็นศูนย์กลางอุตสาหกรรมการผลิตและถ่ายทำภาพยนตร์ระดับโลก ดึงดูดการจัดเทศกาลและบุคลากรด้านภาพยนตร์ระดับนานาชาติ ยกระดับอุตสาหกรรมภาพยนตร์ไทยสู่ระดับโลก ส่งเสริมเศรษฐกิจและภาพลักษณ์ไทยสู่สากล" รมว.วธ. กล่าว
รัฐบาลไทย-ข่าวทำเนียบรัฐบาล-วธ. เดินหน้าแผนพัฒนา ฟื้นฟู กลุ่มจังหวัดภาคตะวันออก ๑ ปรับโฉมแหล่งเรียนรู้-เส้นทางท่องเที่ยวทางประวัติศาสตร์ วัฒนธรรม วันจันทร์ที่ ๒๔ สิงหาคม ๒๕๖๓ พิมพ์ วธ. เดินหน้าแผนพัฒนา ฟื้นฟู กลุ่มจังหวัดภาคตะวันออก ๑ ปรับโฉมแหล่งเรียนรู้-เส้นทางท่องเที่ยวทางประวัติศาสตร์ วัฒนธรรม วธ.เดินหน้าแผนพัฒนา ฟื้นฟู กลุ่มจังหวัดภาคตะวันออก ๑ ปรับโฉมแหล่งเรียนรู้-เส้นทางท่องเที่ยวทางประวัติศาสตร์ วัฒนธรรม ส่งเสริมนำอัตลักษณ์ท้องถิ่นต่อยอดทุนทางวัฒนธรรม
วธ.เดินหน้าแผนพัฒนา ฟื้นฟู กลุ่มจังหวัดภาคตะวันออก ๑ ปรับโฉมแหล่งเรียนรู้-เส้นทางท่องเที่ยวทางประวัติศาสตร์ วัฒนธรรม ส่งเสริมนำอัตลักษณ์ท้องถิ่นต่อยอดทุนทางวัฒนธรรม ชงผลการใช้มิติวัฒนธรรมกับการพัฒนาเขตพัฒนาพิเศษภาคตะวันออก เป็นพลังขับเคลื่อน เข้าครม. เมื่อวันที่ ๒๔ สิงหาคม ๒๕๖๓ ที่จังหวัดระยอง นายอิทธิพล คุณปลื้ม รัฐมนตรีว่าการกระทรวงวัฒนธรรม (รมว.วธ.) ลงพื้นที่ตรวจราชการในการประชุมคณะรัฐมนตรีอย่างเป็นทางการนอกสถานที่ (ครม.สัญจร) ครั้งที่ ๒/๒๕๖๓
พื้นที่กลุ่มจังหวัดภาคตะวันออก ๑ (ฉะเชิงเทรา ชลบุรี และระยอง) ระหว่างวันที่ ๒๔ - ๒๕ สิงหาคม ๒๕๖๓ โดยได้เยี่ยมชมและติดตามความคืบหน้าโครงการสร้างสรรค์ศิลปะร่วมสมัยเพื่อต่อยอดทุนทางวัฒนธรรม การพัฒนาศักยภาพชุมชนคุณธรรมฯ บ้านเก่าริมน้ำประแส การพัฒนาแหล่งเรียนรู้และแหล่งท่องเที่ยวทางวัฒนธรรม ณ วัดลุ่มมหาชัยชุมพล และอุทยานการเรียนรู้สมเด็จพระเจ้าตาก พร้อมทั้งชมต้นตะเคียนคู่และต้นสะตือ รุกขมรดกของแผ่นดิน ใต้ร่มพระบารมี ประจำปี ๒๕๖๐
โดยมี ผู้บริหารกระทรวงวัฒนธรรมทั้งส่วนกลางและภาคตะวันออก ๑ เข้าร่วม นายอิทธิพล กล่าวว่า กลุ่มจังหวัดภาคตะวันออก ๑ ประกอบด้วย จ.ฉะเชิงเทรา ชลบุรี และระยอง เป็นพื้นที่เศรษฐกิจที่สำคัญของประเทศไทย มีความโดดเด่นด้านแหล่งท่องเที่ยวทางประวัติศาสตร์ โบราณคดี ศาสนา และศิลปวัฒนธรรม อาทิ ป้อมกำแพงเมืองฉะเชิงเทรา พระตำหนักกรมขุนมรุพงษ์ศิริพัฒน์ อนุสรณ์สถานพระสถูปเจดีย์สมเด็จพระเจ้าตากสินมหาราช วัดโสธรวรารามวรวิหาร แหล่งเรียนรู้บ้านเก่าริมน้ำประแส เป็นต้น
ซึ่งที่ผ่านมารัฐบาลมีนโยบายจัดทำเขตพัฒนาเศรษฐกิจพิเศษภาคตะวันออก เพื่อพัฒนาพื้นที่เศรษฐกิจและกระจายความเจริญสู่ภูมิภาค เพิ่มความสามารถในการแข่งขันของไทยตามแผนยุทธศาสตร์การพัฒนาประเทศ ไทยแลนด์ ๔.๐ โดยมีเป้าหมายให้เกิดฐานการผลิตเทคโนโลยีใหม่ มีการพัฒนาคน ความรู้ เพิ่มความสามารถในการแข่งขันของประเทศ ยกระดับคุณภาพชีวิต พัฒนาแหล่งเรียนรู้ แหล่งท่องเที่ยวเชิงสร้างสรรค์ นวัตกรรมและสิ่งแวดล้อม และยกระดับการท่องเที่ยวไปสู่ระดับโลก
นายอิทธิพล กล่าวอีกว่า กระทรวงวัฒนธรรม (วธ.) จึงร่วมกับภาคีเครือข่ายดำเนินการขับเคลื่อนงานวัฒนธรรมในพื้นที่ให้สอดคล้องกับแผนยุทธศาสตร์การพัฒนากลุ่มจังหวัดภาคตะวันออก ๑ โดยลงพื้นที่ติดตามความคืบหน้าการดำเนินงานกิจกรรมและโครงการที่สำคัญ ได้แก่ ๑.โครงการสร้างสรรค์ศิลปะร่วมสมัยเพื่อต่อยอดทุนทางวัฒนธรรม ณ โรงแรม แพลทินั่ม โฮเทล ต.มาบยางพร อ.ปลวกแดง จ.ระยอง ซึ่งเป็นตัวอย่างความสำเร็จของผู้ประกอบการรุ่นใหม่ ของจ.ระยอง
ที่นำผลการถอดรหัสอัตลักษณ์ทางวัฒนธรรมของ อ.ปลวกแดง ไปออกแบบและประกอบธุรกิจโรงแรมจนประสบความสำเร็จ ตามโครงการสร้างสรรค์ศิลปะร่วมสมัยเพื่อต่อยอดทุนทางวัฒนธรรม ๒.ติดตามความคืบหน้าการพัฒนาศักยภาพชุมชนคุณธรรมน้อมนำหลักปรัชญาของเศรษฐกิจพอเพียงขับเคลื่อนด้วยพลัง "บวร" บ้านเก่าริมน้ำประแส ต.ปากน้ำประแส อ.แกลง จ.ระยอง ซึ่งชุมชนคุณธรรมดังกล่าวเป็นต้นแบบความสำเร็จของการพัฒนาชุมชนโดยเน้นการปฏิบัติตามหลักธรรมทางศาสนา
ดำเนินชีวิตตามหลักปรัชญาของเศรษฐกิจพอเพียง สืบสานวิถีวัฒนธรรมที่ดีงาม มีสถาบันชาติ ศาสนา พระมหากษัตริย์ยึดเหนียวจิตใจ และเป็นเจ้าบ้านที่ดีต้อนรับนักท่องเที่ยว (บวร ออน ทัวร์) ส่งเสริมเศรษฐกิจชุมชนฐานราก สร้างอาชีพ สร้างรายได้ แก่ประชาชนท้องถิ่น
๓.ติดตามการดำเนินงานพัฒนาศักยภาพแหล่งเรียนรู้ และแหล่งท่องเที่ยวทางวัฒนธรรม ณ วัดลุ่ม พระอารามหลวง และอุทยานการเรียนรู้สมเด็จพระเจ้าตากสินมหาราช อ.เมืองระยอง จ.ระยอง ซึ่งมีโบราณสถานและพื้นที่ทางศิลปวัฒนธรรมที่สำคัญ ได้แก่ โบสถ์เก่า ได้รับการขึ้นทะเบียนโบราณสถานโดยกรมศิลปากร เมื่อวันที่ ๒๐ พฤษภาคม ๒๕๔๑ ศาลสมเด็จพระเจ้าตากสินมหาราช ต้นสะตืออายุกว่า ๓๐๐ ปี เป็นรุกข มรดกของแผ่นดิน ประจำปี ๒๕๖๐ รวมทั้งสำรวจเส้นทางท่องเที่ยวทางประวัติศาสตร์
ตามรอยเดินทัพของสมเด็จพระเจ้าตากสินมหาราช นอกจากนี้ วธ. มีแผนพัฒนาเขตพัฒนาพิเศษภาคตะวันออกในมิติวัฒนธรรม โดยเตรียมฟื้นฟูอุตสาหกรรมภาพยนตร์ สนับสนุนการนำเสนอ "เมืองพัทยา" ให้เป็นเครือข่ายเมืองสร้างสรรค์ด้านภาพยนตร์ ของ ยูเนสโก และกำหนดจัดงานเทศกาลภาพยนตร์นานาชาติ เมืองพัทยา ในปี ๒๕๖๔ เพื่อส่งเสริมให้พัทยาเป็นศูนย์กลางอุตสาหกรรมการผลิตและถ่ายทำภาพยนตร์ระดับโลก
นายอิทธิพล กล่าวว่า สำหรับการประชุมคณะรัฐมนตรีอย่างเป็นทางการนอกสถานที่ ณ จ.ระยอง วธ.จะนำเสนอวีดิทัศน์มิติวัฒนธรรมกับการพัฒนาเขตพัฒนาพิเศษภาคตะวันออก ให้ที่ประชุมครม.รับทราบในครั้งนี้ด้วย ซึ่งเป็นไปตามแผนยุทธศาสตร์ในการพัฒนากลุ่มจังหวัดภาคตะวันออก ๑ (พ.ศ.๒๕๖๒ - ๒๕๖๔) และดำเนินงานตามแผนพัฒนาเขตพัฒนาพิเศษภาคตะวันออกในมิติวัฒนธรรม รวมทั้งเพื่อเดินหน้าฟื้นฟูสังคมและเศรษฐกิจในพื้นที่ภาคตะวันออก ๑
ภายหลังได้รับผลกระทบจากสถานการณ์การแพร่ระบาดของโรคติดเชื้อโคโรน่า ๒๐๑๙ (โควิด-๑๙) โดยจะสร้างความเชื่อมั่นให้กับนักท่องเที่ยวทั้งในประเทศและต่างประเทศ รวมทั้งดึงดูดผู้ประกอบการให้เข้ามาลงทุนในประเทศไทยเพิ่มยิ่งขึ้น รัฐบาลไทย-ข่าวทำเนียบรัฐบาล-กรมศิลปากรจัดเสวนาประกอบนิทรรศการ "ศิลปวิทยาการจากสาส์นสมเด็จ" วันจันทร์ที่ ๒๔ สิงหาคม ๒๕๖๓ กรมศิลปากรจัดเสวนาประกอบนิทรรศการ "ศิลปวิทยาการจากสาส์นสมเด็จ"
กรมศิลปากรจัดเสวนาประกอบนิทรรศการ "ศิลปวิทยาการจากสาส์นสมเด็จ" วันนี้ (วันเสาร์ที่ ๒๒ สิงหาคม ๒๕๖๓) เวลา ๐๙.๐๐ น. นายกฤษศญพงษ์ ศิริ ปลัดกระทรวงวัฒนธรรม เป็นประธานในพิธีเปิดการเสวนาประกอบนิทรรศการ "ศิลปวิทยาการจากสาส์นสมเด็จ" นิทรรศการพิเศษ เนื่องในวันอนุรักษ์มรดกไทย พุทธศักราช ๒๕๖๓ ณ ห้องประชุมอาคารดำรงราชานุภาพ พิพิธภัณฑสถานแห่งชาติ  พระนคร โดยมีการถ่ายทอดสดการเสวนาออนไลน์ผ่านทาง เฟซบุ๊คกรมศิลปากร กระทรวงวัฒนธรรม
สืบเนื่องจากกรมศิลปากร กระทรวงวัฒนธรรม จัดนิทรรศการพิเศษ เนื่องในวันอนุรักษ์มรดกไทย พุทธศักราช ๒๕๖๓ เรื่อง "ศิลปวิทยาการจากสาส์นสมเด็จ" ระหว่างวันที่ ๑๙ สิงหาคม - ๑๙ พฤศจิกายน ๒๕๖๓ ณ พระที่นั่งศิวโมกขพิมาน พิพิธภัณฑสถานแห่งชาติ พระนคร จึงได้จัดกิจกรรมประกอบนิทรรศการฯ เพื่อสร้างการ รับรู้เรื่องราวเพิ่มเติมจากนิทรรศการฯ ส่งเสริมการเรียนรู้ของเยาวชน และเสริมสร้างความตระหนักรู้ ความเข้าใจในศิลปวัฒนธรรมของชาติ โดยมีการจัดเสวนาประกอบนิทรรศการฯ
ในวันที่ ๒๒ สิงหาคม ๒๕๖๓ และวันที่ ๔ กันยายน ๒๕๖๓ การจัดกิจกรรมส่งเสริมการเรียนรู้ของเยาวชน จำนวน ๕ ครั้ง ระหว่างวันที่ ๒๓ - ๒๗ กันยายน ๒๕๖๓ สำหรับการเสวนาประกอบนิทรรศการในวันนี้ ประกอบด้วย ช่วงเช้า เสวนาในหัวข้อ "พระประวัติและการทรงงานของสองสมเด็จ" โดยหม่อมราชวงศ์จักรรถ จิตรพงศ์ และหม่อมหลวงปนัดดา ดิศกุล เพื่อสร้างความเข้าใจปูมหลังและความเป็นมาของหนังสือสาส์นสมเด็จ ช่วงบ่าย เสวนาในหัวข้อ "โบราณคดีจากลายพระหัตถ์ใน
สาส์นสมเด็จและการวิเคราะห์หลักฐานทางโบราณคดีด้วยกระบวนการทางวิทยาศาสตร์" โดย รองศาสตราจารย์ ดร.จิรัสสา คชาชีวะ อาจารย์พิเศษ ภาควิชาโบราณคดี คณะโบราณคดี มหาวิทยาลัยศิลปากร นายสรรินทร์ จรัลนภา นักวิทยาศาสตร์ปฏิบัติการ สำนักพิพิธภัณฑสถานแห่งชาติ และนายดิษพงศ์ เนตรล้อมวงศ์ ผู้อำนวยการกลุ่มวิจัย สำนักพิพิธภัณฑสถานแห่งชาติ นอกจากนี้ ในวันที่ ๔ กันยายน ๒๕๖๓ จะเป็นการเสวนาในหัวข้อ "งานศิลปกรรมในสาส์นสมเด็จ" และ
"ภาษาและวรรณกรรมในสาส์นสมเด็จ" ผู้สนใจสามารถติดตามชมการถ่ายทอดสดการเสวนาออนไลน์ ผ่านทาง เฟซบุ๊ค แฟนเพจ กรมศิลปากร กระทรวงวัฒนธรรม "สาส์นสมเด็จ" คือ หนังสือที่รวบรวมจดหมายส่วนพระองค์ในสมเด็จพระเจ้าบรมวงศ์เธอ เจ้าฟ้ากรมพระยานริศรานุวัดติวงศ์ และสมเด็จพระเจ้าบรมวงศ์เธอ กรมพระยาดำรงราชานุภาพ ระหว่าง พ.ศ. ๒๔๕๗ - ๒๔๘๖ เนื้อหาในจดหมายสะท้อนเรื่องราวที่ทั้งสองพระองค์ทรงสนพระทัยและเกร็ดความรู้ในด้านต่าง ๆ  ทั้งด้านประวัติศาสตร์ โบราณคดี
พิพิธภัณฑสถาน วรรณกรรม ศิลปกรรม ดนตรีและนาฏศิลป์ กรมศิลปากรได้ประมวลและถ่ายทอดองค์ความรู้ รวมถึงผลงานของทั้งสองพระองค์ที่ปรากฏในหนังสือ "สาสน์สมเด็จ" มานำเสนอในนิทรรศการพิเศษเนื่องในวันอนุรักษ์มรดกไทย พุทธศักราช ๒๕๖๓ เรื่อง "ศิลปวิทยาการจากสาส์นสมเด็จ" เปิดให้เข้าชมระหว่าง วันที่ ๑๙ สิงหาคม จนถึงวันที่ ๑๙ พฤศจิกายน ๒๕๖๓ เวลา ๐๙.๐๐ - ๑๖.๐๐ น. (ปิดวันจันทร์ - อังคาร และวันหยุดนักขัตฤกษ์) ณ พระที่นั่งศิวโมกขพิมาน พิพิธภัณฑสถานแห่งชาติ พระนคร
รัฐบาลไทย-ข่าวทำเนียบรัฐบาล-นายกฯ ย้ำความร่วมมือกรอบความร่วมมือแม่โขง-ล้านช้าง เร่งฟื้นฟูเศรษฐกิจหลังวิกฤตโควิด-๑๙ พร้อมพัฒนาวัคซีนให้เข้าถึงประชาชน วันจันทร์ที่ ๒๔ สิงหาคม ๒๕๖๓ พิมพ์ นายกฯ ย้ำความร่วมมือกรอบความร่วมมือแม่โขง-ล้านช้าง เร่งฟื้นฟูเศรษฐกิจหลังวิกฤตโควิด-๑๙ พร้อมพัฒนาวัคซีนให้เข้าถึงประชาชน นายกฯ ย้ำความร่วมมือกรอบความร่วมมือแม่โขง-ล้านช้าง เร่งฟื้นฟูเศรษฐกิจหลังวิกฤตโควิด-๑๙ พร้อมพัฒนาวัคซีนให้เข้าถึงประชาชน
วันนี้ (๒๔ ส.ค.๖๓) เวลา ๘.๓๐ น. ณ ตึกภักดีบดินทร์ ทำเนียบรัฐบาล พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ได้เข้าร่วมการประชุมผู้นำกรอบความร่วมมือแม่โขง - ล้านช้าง ครั้งที่ ๓ ผ่านระบบการประชุมทางไกล โดยมีผู้นำ ๖ ประเทศสมาชิก เข้าร่วม นายอนุชา บูรพชัยศรี โฆษกประจำสำนักนายกรัฐมนตรี สรุปสาระสำคัญดังนี้
ในช่วงแรกของการประชุม นายทองลุน สีสุลิด นายกรัฐมนตรีลาว ในฐานะประธานร่วม ได้กล่าวเปิด มีใจความสำคัญโดยสรุปดังนี้ นายกรัฐมนตรีลาวรู้สึกเป็นเกียรติที่ได้เป็นประธานร่วมในการประชุมนี้ ขอบคุณความช่วยเหลือระหว่างกันในช่วง โควิด-๑๙ ชื่นชมมาตรการเพื่อป้องกันและควบคุมโรคของทุกประเทศ เชื่อมั่นว่า กรอบเอ็มแอลซี จะช่วยส่งเสริมความรุ่งเรืองในอนุภูมิภาค พัฒนาเศรษฐกิจ และสังคม ท่ามกลางความท้าทาย และร่วมกันปรับตัวเพื่อฟื้นฟูภายหลังช่วง โควิด-๑๙
ต่อจากนั้นนายหลี่ เค่อเฉียง นายกรัฐมนตรีจีนในฐานะประธานร่วมอีกท่าน ได้กล่าวเปิด มีใจความสำคัญโดยสรุปดังนี้ ขอบคุณความร่วมมือของผู้นำทุกประเทศ ความร่วมมือเอ็มแอลซี เกิดจากความช่วยเหลือ ร่วมมือกันผ่านแหล่งน้ำ อนุภูมิภาคนี้จึงควรร่วมมือกันพัฒนาเศรษฐกิจผ่านการเชื่อมโยงทางการค้า แม้จะประสบกับความท้าทาย โควิด-๑๙ ความร่วมมือยังดำเนินต่อเพื่อพัฒนาเศรษฐกิจอย่างยั่งยืนต่อไป
ลำดับต่อมาเป็นการกล่าวถ้อยแถลงของผู้นำประเทศที่เข้าร่วม ซึ่งในนามผู้นำประเทศไทย นายกรัฐมนตรีได้แสดงความยินดีและชื่นชมที่กรอบ เอ็มแอลซี มีพัฒนาการและมีความร่วมมือเพิ่มขึ้นตามลำดับ แม้การประชุมครั้งนี้จะเป็นการหารือผ่านระบบทางไกล แต่แสดงให้เห็นถึงความมุ่งมั่นของทุกฝ่ายที่จะสานต่อความร่วมมืออย่างต่อเนื่องในภาวะที่ทุกประเทศต้องเผชิญกับความท้าทายจากสถานการณ์โควิด-๑๙
และถือเป็นอีกวาระหนึ่งที่จะร่วมกันพลิกวิกฤตให้กลายเป็นโอกาสที่จะยกระดับความร่วมมือและความเป็นหุ้นส่วนระหว่างกัน พร้อมเชื่อมั่นว่าปฏิญญาเวียงจันทน์จะสามารถย้ำเจตนารมณ์ร่วมของประเทศสมาชิก ทั้งด้านการเมือง ความมั่นคง เศรษฐกิจและการพัฒนาอย่างยั่งยืน โดยเฉพาะกองทุนพิเศษในกรอบความร่วมมือแม่โขง-ล้านช้าง ซี่งไทยได้รับอนุมัติทั้งหมด ๑๐ โครงการในปีนี้ ในโอกาสนี้ นายกรัฐมนตรีเน้นย้ำถึงสาขาความร่วมมือที่ไทยให้ความสำคัญและมีความพร้อมทั้งหมด ๔ สาขา ได้แก่
๑. การบริหารจัดการทรัพยากรน้ำ ไทยสนับสนุนข้อริเริ่มในการติดตามประเมินผลความร่วมมือด้านการบริหารจัดการน้ำ ทั้งในพื้นที่ต้นน้ำ กลางน้ำ และปลายน้ำ ขยายความร่วมมือที่เป็นรูปธรรม และเป็นประโยชน์ต่อประชาชนที่อาศัยอยู่ในบริเวณลุ่มน้ำโขง พัฒนาร่วมกับประสบการณ์และรูปแบบการดำเนินการที่ดีของคณะกรรมาธิการแม่น้ำโขงและสนับสนุนให้มีการประชุมระดับรัฐมนตรีด้านทรัพยากรน้ำอย่างต่อเนื่อง เพื่อผลักดันให้ความร่วมมือก้าวหน้าเห็นผลโดยเร็ว
๒. ความมั่นคงด้านสาธารณสุข ไทยได้รับการยอมรับว่าจัดการ และควบคุมสถานการณ์โควิด - ๑๙ เป็นผลจากความร่วมมือของประชาชน และนโยบายด้านสาธารณสุขที่ให้ความสำคัญกับความพร้อมของบุคลากรและโครงสร้างพื้นฐานทางการแพทย์ ความสามารถในการเข้าถึงบริการสาธารณสุขและยา ตลอดจนความพร้อมเมื่อเจอภาวะวิกฤต ซึ่งไทยพร้อมให้ความร่วมมือด้านการวิจัยและพัฒนาวัคซีนกับนานาชาติภายใต้กรอบองค์การอนามัยโลก โดยจะเร่งพัฒนาขีดความสามารถของไทยในการเป็นฐานการผลิตยาและวัคซีนของอนุภูมิภาค  รวมทั้งเห็นพ้องกับประเทศสมาชิกว่า เมื่อผลิตวัคซีนสำเร็จประชาชนทุกภาคส่วนควรจะสามารถเข้าถึงได้
๓. ยกระดับความเชื่อมโยงในอนุภูมิภาค ผ่านความร่วมมือในทุกมิติ ทั้งกายภาพ กฎระเบียบ และประชาชน ซึ่งไทยยินดีที่จะเปิดกว้างทางเศรษฐกิจ โดยต้องคำนึงถึงความสมดุลและความมั่นคงทางสาธารณสุขควบคู่กัน โดยเฉพาะด้านคมนาคมและโลจิสติกส์ พลังงาน ดิจิทัล และการพัฒนาทรัพยากรมนุษย์ เพื่อกระจายรายได้ไปสู่พื้นที่ที่ห่างไกลจากระเบียงเศรษฐกิจอย่างทั่วถึง รวมไปถึงการเชื่อมโยงระเบียงเศรษฐกิจต่าง ๆ เช่น อาเซียน ยุทธศาสตร์ความร่วมมือทางเศรษฐกิจ อิรวดี - เจ้าพระยา - แม่โขง ข้อริเริ่มสายแถบและเส้นทาง เป็นต้น
๔. การฟื้นฟูเศรษฐกิจหลังโควิด-๑๙ เพื่อการพัฒนาอย่างยั่งยืน ซึ่งนายกรัฐมนตรีเห็นว่า ปัจจัยสำคัญที่จะเป็นการวางรากฐานทางเศรษฐกิจที่มั่นคงและยั่งยืนคือการสร้าง ความยืดหยุ่น ให้ภาคเอกชน ผ่านการสนับสนุนภาคธุรกิจเอกชน โดยเฉพาะกลุ่มวิสาหกิจขนาดกลาง ขนาดเล็ก และรายย่อย พร้อมช่วยพัฒนาทรัพยากรมนุษย์ของประเทศสมาชิก และสนับสนุนให้ประเทศใน ร่วมกันกระตุ้นกิจกรรมทางเศรษฐกิจระหว่างกัน ทั้งการค้าชายแดน การท่องเที่ยว และการไปมาหาสู่ของประชาชน โดยคำนึงถึงความสมดุลกับความมั่นคงด้านสาธารณสุข
ในช่วงท้าย นายกรัฐมนตรีเน้นย้ำว่า การประชุมครั้งนี้ถือเป็นการร่วมแสดงเจตจำนง และความแน่วแน่ร่วมกันของประเทศสมาชิกที่จะเผชิญหน้ากับความท้าทายต่าง ๆ โดยเปลี่ยนวิกฤตที่ทุกประเทศกำลังเผชิญอยู่ ให้เป็นโอกาสในการร่วมมือกันอย่างใกล้ชิด สร้างสรรค์ และต่อเนื่อง เพื่อสร้างสภาพแวดล้อมที่เอื้อต่อการเจริญเติบโต เสถียรภาพ ความเป็นอันหนึ่งอันเดียวกัน และเพื่อการพัฒนาและความมั่งคั่งของพลเมือง โดยไม่ทิ้งใครไว้ข้างหลัง
อนึ่ง ที่ประชุมได้รับรองปฏิญญาเวียงจันทน์ของการประชุมผู้นำกรอบความร่วมมือแม่โขง-ล้านช้าง ครั้งที่ ๓ และในโอกาสนี้ จีนและลาวในฐานะประธานร่วม ได้รับรองถ้อยแถลงร่วมว่าด้วยการทำงานร่วมกันและสอดคล้องกันระหว่างกรอบความร่วมมือแม่โขง-ล้านช้าง กับระเบียงทางการค้าเชื่อมทางบก-ทางทะเลระหว่างประเทศสายใหม่
รัฐบาลไทย-ข่าวทำเนียบรัฐบาล-รัฐมนตรีอนุชา ชื่นชมโครงการหมู่บ้านรักษาศีล ๕ หวังให้พัฒนาต่อยอดสร้างความสงบแก่สังคม สร้างความสุขให้ประชาชนยิ่งขึ้นไป วันจันทร์ที่ ๒๔ สิงหาคม ๒๕๖๓ พิมพ์ รัฐมนตรีอนุชา ชื่นชมโครงการหมู่บ้านรักษาศีล ๕ หวังให้พัฒนาต่อยอดสร้างความสงบแก่สังคม สร้างความสุขให้ประชาชนยิ่งขึ้นไป รัฐมนตรีอนุชา ชื่นชมโครงการหมู่บ้านรักษาศีล ๕ หวังให้พัฒนาต่อยอดสร้างความสงบแก่สังคม สร้างความสุขให้ประชาชนยิ่งขึ้นไป
วันนี้ (๒๔ สิงหาคม ๒๕๖๓) เวลา ๐๙.๐๐ น. ณ วัดดอกกราย ต.แม่น้ำคู้ อ.ปลวกแดง จังหวัดระยอง นายอนุชา นาคาศัย รัฐมนตรีประจำสำนักนายกรัฐมนตรีตรวจเยี่ยมผลการดำเนินงานโครงการสร้างความปรองดองสมานฉันท์โดยใช้หลักธรรมทางพระพุทธศาสนา หมู่บ้านรักษาศีล ๕ (ตามแผนยุทธศาสตร์ชาติ ๒๐ ปี) ประจำปี ๒๕๖๓
นายอนุชา นาคาศัย รัฐมนตรีประจำสำนักนายกรัฐมนตรีกล่าวว่า โครงการหมู่บ้านรักษาศีล ๕ เป็นโครงการที่มีความสำคัญ และเป็นภารกิจของคณะสงฆ์ร่วมกับหน่วยงานที่เกี่ยวข้องในการขับเคลื่อนโครงการ ฯ  ให้ประสบผลสำเร็จ และบรรลุตามวัตถุประสงค์ ทั้งนี้ เป็นไปเพื่อประโยชน์ของพี่น้องประชาชน สังคม และประเทศชาติ ตลอดระยะเวลาที่ดำเนินโครงการประชาชนได้น้อมนำหลักศีล ๕ มาประยุกต์และปรับใช้ในการดำเนินชีวิต ส่งผลให้ประชาชนมีวิถีชีวิตที่ดีขึ้น
สังคมมีความสงบร่มเย็น ประชาชนในชาติมีความสามัคคีปรองดองสมานฉันท์ ในนามรัฐบาล ขอแสดงความชื่นชมเป็นอย่างยิ่ง และกราบขอบพระคุณคณะสงฆ์ และผู้มีส่วนเกี่ยวข้องในการขับเคลื่อนโครงการนี้  ซึ่งทุกท่านได้เสียสละ และอุทิศตน ทั้งกำลังกาย กำลังใจ เพื่อขับเคลื่อนกิจการพระพุทธศาสนา นำมาซึ่งการพัฒนาสังคมและประเทศชาติ ขอขอบพระคุณคณะสงฆ์จังหวัดระยอง รวมถึงหน่วยงานทั้งภาครัฐ ภาคเอกชน ภาคีเครือข่าย
และพี่น้องประชาชนชาวจังหวัดระยองที่ได้ร่วมกันส่งเสริมสนับสนุนขับเคลื่อนโครงการหมู่บ้านรักษาศีล ๕ ตามแนวทางที่กำหนดด้วยดีเสมอมา หวังให้โครงการสร้างความปรองดองสมานฉันท์ โดยใช้หลักธรรมทางพระพุทธศาสนา หมู่บ้านรักษาศีล ๕ ได้รับการพัฒนาต่อยอดให้เจริญก้าวหน้า และสร้างประโยชน์สุขให้ประชาชนต่อไป
วันจันทร์ที่ ๒๔ สิงหาคม ๒๕๖๓ พิมพ์ นายกรัฐมนตรีตรวจเยี่ยมสนามบินนานาชาติอู่ตะเภา สร้างความมั่นใจให้กับผู้โดยสารที่ใช้สนามบินอู่ตะเภา ในมาตรการป้องกันโควิด-๑๙ ที่มีมาตรฐานสากล นายกรัฐมนตรีตรวจเยี่ยมสนามบินนานาชาติอู่ตะเภา เน้นย้ำเจ้าหน้าที่ปฏิบัติตามมาตรการตรวจคัดกรองผู้โดยสารระหว่างประเทศขาเข้าทุกเที่ยวบินอย่างเข้มงวด สร้างความมั่นใจให้ผู้โดยสารที่ใช้สนามบินฯ ถึงมาตรการป้องกันโควิด-๑๙ ที่มีมาตรฐานสากล
วันนี้ (๒๔ ส.ค. ๖๓) เวลา ๑๓.๐๐ น. พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม พร้อมคณะรัฐมนตรี ประกอบด้วยนายวิษณุ เครืองาม รองนายกรัฐมนตรี นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข นายสุพัฒนพงษ์ พันธ์มีเชาว์ รองนายกรัฐมนตรีและรัฐมนตรีว่าการกระทรวงพลังงาน  พลเอก อนุพงษ์ เผ่าจินดา รัฐมนตรีว่าการกระทรวงมหาดไทย นายศักดิ์สยาม ชิดชอบ รัฐมนตรีว่าการกระทรวงคมนาคม
นายเฉลิมชัย ศรีอ่อน รัฐมนตรีว่าการกระทรวงเกษตรและสหกรณ์ นายดิสทัต โหตระกิตย์ เลขาธิการนายกรัฐมนตรี และนายอนุชา บูรพชัยศรี โฆษกประจำสำนักนายกรัฐมนตรี ได้เดินทางมายังอาคารที่พักผู้โดยสาร แห่งที่ ๒ การท่าอากาศยานนานาชาติอู่ตะเภา ตำบลพลา อำเภอบ้านฉาง จังหวัดระยอง โดยมี พลเรือโท กฤชพล เรียงเล็กจำนงค์ ผู้อำนวยการท่าอากาศยานอู่ตะเภา และเจ้าหน้าที่ที่เกี่ยวข้องให้การต้อนรับ
นายกรัฐมนตรีได้ตรวจเยี่ยมศูนย์ปฏิบัติการภาวะฉุกเฉิน (อีโอซี) ที่จัดตั้งขึ้นเพื่อให้เกิดการบูรณาการและประสานงานอย่างมีประสิทธิภาพในการปฏิบัติงานร่วมกับศูนย์ปฏิบัติการแก้ไขสถานการณ์ฉุกเฉินด้านความมั่นคงท่าอากาศยาน ให้การสนับสนุนช่วยเหลือการปฏิบัติงานของส่วนราชการที่เกี่ยวข้อง ในการคัดกรองผู้เดินทางเข้าประเทศที่ผ่านเข้ามาคัดกรองตามระบบ ตรวจคนเข้าเมือง และกระทรวงสาธารณสุข
วางแผนระบบควบคุม ติดตาม การเคลื่อนย้าย การระวังป้องกันการรวบรวมและคัดแยกผู้เดินทางขึ้นยานพาหนะไปส่งยังสถานที่ควบคุมเพื่อสังเกตอาการ  รวมถึงการประสานงานและประชาสัมพันธ์ ทําความเข้าใจกับผู้โดยสารที่เดินทางมาจากต่างประเทศ พร้อมได้เน้นย้ำให้เจ้าหน้าที่ปฏิบัติตามมาตรการตรวจคัดกรองผู้โดยสารระหว่างประเทศขาเข้าทุกเที่ยวบินอย่างเข้มงวด ตรวจวัดอุณหภูมินักท่องเที่ยวทุกคน
เพื่อความปลอดภัย สร้างความมั่นใจให้กับผู้โดยสารที่ใช้สนามบินอู่ตะเภาถึงมาตรการป้องกันการแพร่ระบาดเชื้อไวรัสโควิด-๑๙ ที่มีมาตรฐานสากล และมีประสิทธิภาพสูง พร้อมให้กำลังใจในการปฏิบัติงานของเจ้าหน้าที่ในพื้นที่ด้วย นายกรัฐมนตรีกดปุ่มเปิดด่านมอเตอร์เวย์ พัทยา - มาบตาพุด ส่งเสริมศักยภาพขยายการค้า การลงทุน กระจายรายได้สู่ท้องถิ่น เพื่อให้ไทยเป็นศูนย์กลางด้านโลจิสติกส์ของอาเซียน
วันนี้ (๒๔ ส.ค. ๖๓) เวลา ๑๓.๓๐ น. ณ ด่านเก็บค่าธรรมเนียมผ่านทางอู่ตะเภา อำเภอบ้านฉาง จังหวัดระยอง พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เป็นประธานพิธีเปิดการให้บริการทางหลวงพิเศษระหว่างเมือง หมายเลข ๗ สายกรุงเทพมหานคร - บ้านฉาง ส่วนต่อขยาย ช่วงพัทยา - มาบตาพุด โดยมีนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข พลเอก อนุพงษ์ เผ่าจินดา รัฐมนตรีว่าการกระทรวงมหาดไทย
นายสาธิต ปิตุเตชะ รัฐมนตรีช่วยว่าการกระทรวงสาธารณสุข นายอธิรัฐ รัตนเศรษฐ รัฐมนตรีช่วยว่าการกระทรวงคมนาคม เข้าร่วมในพิธี และนายคณิศ แสงสุพรรณ เลขาธิการคณะกรรมการนโยบายเขตพัฒนาพิเศษภาคตะวันออก นายสราวุธ ทรงศิวิไล อธิบดีกรมทางหลวง นายสุรศักดิ์ เจริญศิริโชติ ผู้ว่าราชการจังหวัดระยอง ผู้บริหารกรมทางหลวง เจ้าหน้าที่ที่เกี่ยวข้องตลอดจนสื่อมวลชนเข้าร่วมงาน
โอกาสนี้  นายกรัฐมนตรีได้ทำพิธีกดปุ่มเปิดด่านมอเตอร์เวย์ พัทยา -มาบตาพุดขาเข้า โดยได้มีการปล่อยขบวนรถยนต์จำนวน ๑๐๐ คันแรกเข้ากรุงเทพมหานคร พร้อมกล่าวว่า เส้นทางสายนี้เป็นทางหลวงพิเศษระหว่างเมืองสายประวัติศาสตร์สายแรกของประเทศไทยที่เชื่อมโยงระบบการคมนาคมขนส่งทั้งทางบก ทางน้ำ และทางอากาศ ตลอดจนเชื่อมโยงแหล่งท่องเที่ยว เขตส่งเสริมอุตสาหกรรม เขตพื้นที่ผลิตสินค้าการเกษตร และสินค้าประมงของประเทศ
ซึ่งเป็นเส้นทางหลักที่มีความสำคัญต่อระบบคมนาคมขนส่งระหว่างภาคกลางและภาคตะวันออกโดยเฉพาะภาคการส่งออกที่จะสามารถเชื่อมโยงไปสู่ประตูการค้าระหว่างประเทศ และยังพัฒนาพื้นที่ระเบียงเศรษฐกิจของภาคตะวันออกไปสู่การเป็นศูนย์กลางเศรษฐกิจการคมนาคมขนส่งของประเทศและภูมิภาคอาเซียน และพัฒนาทางหลวงพิเศษระหว่างเมืองให้เป็นไปอย่างต่อเนื่อง รวมทั้งเป็นเส้นทางยุทธศาสตร์สำคัญที่จะสอดคล้องกับยุทธศาสตร์ชาติ ๒๐ ปี โดยได้มีการวางแผนงบประมาณ
การบริหารราชการแผ่นดิน ซึ่งจะต้องมีการจัดระเบียบการจ่ายงบประมาณ อีกทั้งยังต้องทำต่อเนื่องเชื่อมโยง และสร้างขีดความสามารถในการแข่งขันให้แก่ภาคธุรกิจ ช่วยเพิ่มประสิทธิภาพการขนส่งและโลจิสติกส์ของภาคอุตสาหกรรม และขยายโอกาสการค้าและการลงทุน กระจายรายได้สู่ท้องถิ่น กระตุ้นการท่องเที่ยวที่ได้มาตรฐานสากล เพิ่มความสะดวกรวดเร็วและลดระยะเวลาการเดินทาง  ลดต้นทุนการขนส่งสินค้า  และช่วยขับเคลื่อนเศรษฐกิจของประเทศให้เติบโตมากยิ่งขึ้น
นายกรัฐมนตรีกล่าวด้วยว่า สิ่งสำคัญที่จะเกิดได้ทุกจังหวัดเพื่อความยั่งยืน คือถนนเส้นทางในการเข้าถึงโอกาสแห่งความเข้าเท่าเทียม การดูแลผู้เดือดร้อน การดูแลผู้มีรายได้น้อย คือการสร้างความเป็นธรรม ซึ่งเป็นหน้าที่ของคนไทยทุกคนต้องช่วยกันเพื่อให้ทั้งสองอย่างนี้ไปด้วยกันได้ พร้อมกล่าวขอบคุณทุกภาคส่วน ทั้งภาคราชการ ภาคธุรกิจ และประชาชนในพื้นที่ที่เสียสละที่ดิน รวมทั้งผลักดันโครงการจนกระทั่งสามารถเปิดให้บริการอย่างเป็นทางการได้ในวันนี้ ตามแนวทาง "รวมไทยสร้างชาติ"
ที่รัฐบาลมุ่งมั่นในการขับเคลื่อนประเทศ ซึ่งคาดหวังว่า ทุกคนจะมีความรัก ความหวงแหน ความสามัคคีกัน ร่วมทำเพื่อประเทศชาติ "อนุชา" ขับเคลื่อนกองทุนหมู่บ้าน หวังให้ตระหนักถึงหน้าที่ความรับผิดชอบ เป็นกลไกสนองนโยบายรัฐบาล ช่วยกระตุ้นเศรษฐกิจฐานราก นายอนุชา นาคาศัย รัฐมนตรีประจำสำนักนายกรัฐมนตรี ขับเคลื่อนกองทุนหมู่บ้าน หวังให้ตระหนักถึงหน้าที่ความรับผิดชอบ เป็นกลไกสนองนโยบายรัฐบาล ช่วยกระตุ้นเศรษฐกิจฐานรากพัฒนาประเทศ ให้ก้าวหน้าอย่างยั่งยืน
วันนี้ (๒๔ สิงหาคม ๒๕๖๓) เวลา ๑๔.๐๐ น. ณ ร้านค้าชุมชนประชารัฐตำบลกระแสบน หมู่ที่ ๑๔ ตำบลกระแสบน อำเภอแกลง จังหวัดระยอง นายอนุชา นาคาศัย รัฐมนตรีประจำสำนักนายกรัฐมนตรี เปิดโครงการตรวจเยี่ยมและมอบนโยบายการดำเนินงานกองทุนหมู่บ้านและชุมชนเมืองพื้นที่จังหวัดระยอง โดยมีผู้อำนวยการสำนักงานกองทุนหมู่บ้านและชุมชนเมืองแห่งชาติ นายอำเภอแกลง หัวหน้าส่วนราชการ คณะกรรมการร้านค้าชุมชนประชารัฐตำบลคลองปูน
คณะกรรมการเครือข่ายกองทุนหมู่บ้านและชุมชนเมือง และประชาชนเข้าร่วม ภายหลังการตรวจเยี่ยม นายอนุชา นาคาศัย รัฐมนตรีประจำสำนักนายกรัฐมนตรีกล่าวมอบนโยบายว่า รัฐบาลมีนโยบายขับเคลื่อนงานกองทุนหมู่บ้านมาทุกระยะ แต่ละปีรัฐบาลจะจัดสรรงบประมาณ และเงินลงทุนในระดับชุมชนผ่านกองทุนหมู่บ้านและชุมชนเมือง โดยสนับสนุนเงินทุนแก่กองทุนหมู่บ้านและชุมชนเมือง ในรูปแบบต่าง ๆ  ทั้งเงินกู้ยืม เงินให้ไปพัฒนา และให้ไปประกอบธุรกิจที่เกิดประโยชน์ต่อประชาชนในหมู่บ้านและชุมชน
ซึ่งพิสูจน์ให้เห็นว่ากองทุนหมู่บ้านและชุมชนเมืองมีศักยภาพในการบริหารจัดการเงินทุน จึงขอให้กองทุนหมู่บ้านตระหนักถึงหน้าที่ความรับผิดชอบในการที่จะเป็นกลไกการสนองนโยบายของรัฐบาล ช่วยขับเคลื่อนเศรษฐกิจฐานราก สนับสนุนให้ประชาชนได้มีส่วนร่วมในการพัฒนาประเทศ ให้ก้าวหน้าอย่างยั่งยืนตามเจตนารมณ์ของรัฐบาล
รัฐมนตรีประจำสำนักนายกรัฐมนตรีกล่าวว่าภารกิจหรือกิจกรรมใด ๆ ที่จะเกิดขึ้น ขอให้พิจารณาถึงความต้องการของสมาชิกและประชาชนในหมู่บ้านเป็นอันดับแรก ซึ่งความเสียสละของคณะกรรมการกองทุนหมู่บ้านที่ทำหน้าที่บริหารจัดการเงินทุน บริหารจัดการโอกาสที่ได้มาคือปัจจัยความสำเร็จของกองทุนหมู่บ้าน และความสำเร็จอีกส่วนหนึ่งคือวินัยและการมีส่วนร่วมของสมาชิก ถ้าทั้งสองส่วนร่วมกันไปในทิศทางเดียวกัน กองทุนหมู่บ้านและชุมชนจะเติบโตและเป็นที่พึ่งเกิดประโยชน์สูงสุดต่อประชาชนอย่างแท้จริง
นายกรัฐมนตรีทักทายผู้ประกอบการร้านค้าในตลาด ๑๐๐ เสา พบผู้ประกอบการท่องเที่ยวระยอง ขอมอบหัวใจและดอกไม้ให้กับชาวระยองและภาคตะวันออก วันนี้ (๒๔ ส.ค. ๖๓) เวลา ๑๕.๐๐ น. พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม พร้อมคณะรัฐมนตรี ประกอบด้วยนายนายวิษณุ เครืองาม รองนายกรัฐมนตรี  นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข นายสุพัฒนพงษ์ พันธ์มีเชาว์
รองนายกรัฐมนตรีและรัฐมนตรีว่าการกระทรวงพลังงาน พลเอก อนุพงษ์ เผ่าจินดา นายพิพัฒน์ รัชกิจประการ รัฐมนตรีว่าการกระทรวงการท่องเที่ยวและกีฬา  นายสาธิต ปิตุเตชะ รัฐมนตรีช่วยว่าการกระทรวงสาธารณสุข นายดิสทัต โหตระกิตย์ เลขาธิการนายกรัฐมนตรี และนายอนุชา บูรพชัยศรี โฆษกประจำสำนักนายกรัฐมนตรี เยี่ยมชมตลาดสินค้าครบวงจร เทศบาลบ้านเพ (ตลาด ๑๐๐ เสา) ตำบลเพ อำเภอเมืองระยอง ที่สร้างขึ้นเพื่อแก้ไขปัญหาความแออัดและการจราจรของตลาดบ้านเพเดิม
สามารถรองรับนักท่องเที่ยวได้เป็นจำนวนมาก มีการจำหน่ายสินค้าทุกประเภท อาหารทะเลและผลไม้แปรรูป ผลไม้ตามฤดูกาล ของฝาก ปัจจุบัน มีร้านค้ารวม ๑๙๖ แผง รายได้เฉลี่ย ๕๐๐-๑,๐๐๐ บาท/วัน/ร้าน ในช่วงไวรัสโควิด-๑๙ ระบาด ได้ยกเว้นค่าเช่าแผงให้ผู้ค้าเป็นเวลา ๓ เดือน (พฤษภาคม - กรกฎาคม ) รวมทั้งการใช้มาตรการไทยชนะ เพื่อสร้างความมั่นใจให้กับผู้ที่มาซื้อสินค้า ในโอกาสที่นายกรัฐมนตรีลงพื้นที่มีการนำเสนอผลิตภัณฑ์สินค้าชุมชนจาก ๘ อำเภอของจังหวัดระยอง
และผลการดำเนินงานบริษัท ประชารัฐรักสามัคคีระยอง (วิสาหกิจเพื่อสังคม) จำกัด โอกาสนี้ นายกรัฐมนตรีแลกเปลี่ยนความเห็นกับนายโชติชัย บัวดิษฐ์ นายกสมาคมการค้าการท่องเที่ยวเชิงเกษตร นายวีรยุทธ อนุจิตรอนันต์ ประธานผู้ประกอบการรุ่นใหม่หอการค้า (วายอีซี จังหวัดระยอง) ในมุมมองคนรุ่นใหม่ นายไชยรัตน์ ไตรรัตนจรัสพร ประธานสภาอุตสาหกรรมท่องเที่ยวประเทศไทย (สทท.) และนายไสว กูลเกื้อ ประธานตลาดร้อยเสาเทศบาลตำบลบ้านเพ
ซึ่งขอหารือเกี่ยวกับการกระตุ้นเศรษฐกิจและการท่องเที่ยว อาทิ การขยายมาตรการเยียวยาโควิด ๑๙ การสนับสนุน เอสเอ็มอี ให้เข้าถึงสินเชื่อดอกเบี้ยต่ำ ซอฟท์โลน การจัดตั้งกองทุนท่องเที่ยว  การศึกษาดูงาน การอบรม การวิจัยและพัฒนา การส่งเสริมไทยเที่ยวไทย คือ ไทยเท่ห์ ระยองโมเดล ระยองคิดระยองทำระยองใช้ และการจัดกิจกรรม เอกซ์โป การปรับภูมิทัศน์กระตุ้นการท่องเที่ยว นายกรัฐมนตรีกล่าวว่า รัฐบาลตอบรับฟังทุกข้อเสนอ รัฐบาลทำงานด้วยการรับฟังความเห็น ซึ่งเห็นถึงศักยภาพของระยอง
และพื้นที่ภาคตะวันออก ทั้งด้านการคมนาคมขนส่ง การท่องเที่ยว การเกษตร การทำงานต้องอยู่บนพื้นฐานความสงบสุขของสังคม ฝากให้พี่น้องระยอง รู้ รักสามัคคี เป็นพี่เป็นน้อง เพื่อไม่ให้สังคมโดดเดี่ยว รัฐบาลมาจากหลายพรรค หลายภาคส่วน ตั้งใจทำงานให้คนทั้งประเทศ วันนี้รัฐบาลตั้งศูนย์บริหารสถานการณ์เศรษฐกิจ ศบศ. เพื่อดูสถานการณ์เศรษฐกิจให้สอดคล้องกับการดูแลสุขภาพ มีการเดินหน้าโครงการตามงบประมาณ ๔๐๐,๐๐๐ ล้านบาท เพื่อกระตุ้นเศรษฐกิจ ช่วยเหลือธุกิจ ผู้ประกอบการ
โดยหวังรักษาการจ้างงาน รวมทั้งยังเสนอให้มีตลาดงานเป็นเวิร์คเอ็กซ์โปด้วย นายกรัฐมนตรีเห็นพ้องการปรับปรุงภูมิทัศน์ การสร้างแลนด์มาร์คแห่งใหม่ เพื่อส่งเสริมการท่องเที่ยวระยองและจังหวัดใกล้เคียง พร้อมสนับสนุนให้ผู้ประกอบการรายย่อย และโรงแรมที่พักขนาดเล็กขึ้นทะเบียนให้ถูกต้องตามกฎหมาย เพื่อสามารถเข้าถึงมาตรการของรัฐบาลด้วย
นายกรัฐมนตรีได้ขอบคุณผู้ประกอบการและประชาชนชาวระยองที่ได้ส่งเสียงตะโกน "สู้ สู้" ก่อนที่นายกรัฐมนตรีจะร่วมถ่ายรูปกับประชาชน และทักทายเจ้าของร้านค้าในตลาด ๑๐๐ เสา ก่อนเดินทางต่อเพื่อไปเยี่ยมชมวิถีชาวประมงเรือเล็กต่อไป นายกรัฐมนตรีเยี่ยมชมวิถีกลุ่มประมงเรือเล็กพื้นบ้านสวนสน - แกลง ๑ ปล่อยแม่พันธุ์ปูม้าลงสู่ทะเล ขอคนไทยช่วยกันดูแลรักษาทรัพยากรธรรมชาติ
วันนี้ (๒๔ สิงหาคม ๒๕๖๓) เวลา ๑๗.๐๐ น. ณ หาดสวนสน ตำบลแกลง อำเภอแกลง จังหวัดระยอง พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม พร้อมคณะรัฐมนตรี อาทิ นายวิษณุ เครืองาม รองนายกรัฐมนตรี นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข นายสุพัฒนพงษ์ พันธ์มีเชาว์ รองนายกรัฐมนตรีและรัฐมนตรีว่าการกระทรวงพลังงาน พลเอก อนุพงษ์ เผ่าจินดา รัฐมนตรีว่าการกระทรวงมหาดไทย
นายวราวุธ ศิลปอาชา รัฐมนตรีว่าการกระทรวงทรัพยากรธรรมชาติและสิ่งแวดล้อม นายพิพัฒน์ รัชกิจประการ รัฐมนตรีว่าการกระทรวงการท่องเที่ยวและกีฬา นายสาธิต ปิตุเตชะ รัฐมนตรีช่วยว่าการกระทรวงสาธารณสุข   นายดิสทัต โหตระกิตย์ เลขาธิการนายกรัฐมนตรี และนายอนุชา บูรพชัยศรี โฆษกประจำสำนักนายกรัฐมนตรี ลงพื้นที่เยี่ยมชมวิถีกลุ่มประมงเรือเล็กพื้นบ้านสวนสน - แกลง ๑ โดยมีนายมีศักดิ์ ภักดีคง อธิบดีกรมประมง
หัวหน้าส่วนราชการประจำจังหวัดระยอง ชาวประมงและประชาชนในพื้นที่มารอให้การต้อนรับ โอกาสนี้ นายกรัฐมนตรีได้ร่วมการปรุงอาหารจากวัตถุดิบจากท้องถิ่นโดยเชฟที่ผ่านการคัดเลือกจากชุมชน โดยทำเมนูยำสัมพันธ์ ๕ สหาย และนำแจกจ่ายให้กับผู้ร่วมงานได้ชิม จากนั้น เยี่ยมชมวิสาหกิจผลิตภัณฑ์อาหารแปรรูปที่สร้างรายได้ให้แก่ชุมชน อาทิ หอยแมลงภู่ปรุงรส ปลาเห็ดโคนแดดเดียวทอดกรอบ เยี่ยมชมการพัฒนาอาชีพกลุ่มประมง ซึ่งเป็นกิจกรรมที่กรมประมงและภาคอุตสาหกรรมในจังหวัดระยอง
ร่วมส่งเสริมและสนับสนุน พร้อมเยี่ยมชมการโชว์แบบจำลองการเพาะเลี้ยงหอยแมลงภู่เป็นแบบแพเชือกแขวนมาจัดแสดงแบบย่อส่วนในตู้กระจก การทำธนาคารสัตว์น้ำ การทำซั้งเชือก ซั้งกอ การทำธนาคารปูโรงเรือน โครงการธนาคารน้ำมันเครื่องมือสอง ซึ่งเป็นกิจกรรมที่รณรงค์ให้ชาวประมงไม่ทิ้งน้ำมันเครื่องลงสู่ทะเล พร้อมกันนี้ นายกรัฐมนตรียังได้ร่วมปล่อยแม่พันธุ์ปูม้า จำนวน ๓๐๐ ตัว ลงสู่ทะเล บริเวณชายหาดสวนสน เพื่อเป็นการเพิ่มประชากรปูม้าให้มีความอุดมสมบูรณ์ เป็นแหล่งอาหารให้ชุมชนต่อไป
ภายหลังรับฟังการบรรยาย นายกรัฐมนตรีกล่าวถึงการมาลงพื้นที่พบปะพี่น้องชาวประมงจังหวัดระยองว่า การลงพื้นที่วันนี้ เป็นการแสดงเจตนารมณ์ของรัฐบาลในการแก้ปัญหาการประมงพื้นบ้าน ซึ่งแต่ละพื้นที่ก็มีปัญหาเช่นกัน รัฐบาลพร้อมที่จะแก้ไขและหาทางออกให้ได้ และให้ความเป็นธรรมกับทุกฝ่าย แม้แต่เรื่องการทำประมงพาณิชย์ที่จะไม่สร้างผลกระทบซึ่งกันและกัน พร้อมกันนี้  นายกรัฐมนตรียังได้ชื่นชมโครงการธนาคารน้ำมันเครื่องมือสองที่จะสามารถลดต้นทุนและส่งเสริมให้กลุ่มประมงเรือเล็กพื้นบ้าน
จังหวัดระยองจัดการน้ำมันเครื่องที่ใช้แล้วอย่างถูกวิธี ช่วยลดผลกระทบด้านสิ่งแวดล้อมที่เกิดจากการจัดการที่ไม่ถูกต้อง นอกจากนี้ นายกรัฐมนตรีขอให้ช่วยกันรณรงค์และส่งเสริมให้ชาวประมงไม่ทิ้งขยะสู่ท้องทะเล และขอให้คนไทยได้ช่วยกันดูแลรักษาทรัพยากรธรรมชาติของประเทศไทยที่มีความอุดมสมบูรณ์ทั้งทะเล ป่า ภูเขา การเกษตร การท่องเที่ยวและธรรมชาติที่สวยงาม และรอยยิ้มสยามของคนไทยที่ต้องรักษาไว้ รวมทั้งขอฝากให้ศิลปะต่าง ๆ คงอยู่คู่ประเทศไทยต่อไป
หลังจากนั้น นายกรัฐมนตรีออกเดินทางไปตรวจถนนเลียบหาดแสงจันทร์ - สุชาดา ซึ่งเป็นส่วนหนึ่งของการศึกษาออกแบบถนนเฉลิมบูรพาชลทิต ระยะที่ ๒ โดยมีระยะทาง ๕ กิโลเมตร ที่ได้มีการปรับปรุงภูมิทัศน์ ปรับปรุงถนน ขยายช่องจราจร พัฒนาเส้นทางจักรยาน สร้างจุดพักรถ เพื่อรองรับการขยายตัวของอุตสาหกรรมท่องเที่ยว และเพื่อความสะดวกให้แก่นักท่องเที่ยวเดินทางเข้ามาท่องเที่ยวในพื้นที่จังหวัดระยอง รวมทั้งสร้างรายให้แก่ประชาชนในพื้นที่อีกด้วย
รัฐบาลไทย-ข่าวทำเนียบรัฐบาล-คำกล่าวของนายกรัฐมนตรีในการประชุมผู้นำกรอบความร่วมมือแม่โขง - ล้านช้าง ครั้งที่ ๓ วันอังคารที่ ๒๕ สิงหาคม ๒๕๖๓ พิมพ์ คำกล่าวของนายกรัฐมนตรีในการประชุมผู้นำกรอบความร่วมมือแม่โขง - ล้านช้าง ครั้งที่ ๓ ผ่านระบบการประชุมทางไกล ณ ตึกภักดีบดินทร์ ทำเนียบรัฐบาล วันที่ ๒๔ สิงหาคม ๒๕๖๓ ฯพณฯ หลี่ เค่อเฉียง นายกรัฐมนตรีแห่งสาธารณรัฐประชาชนจีน ฯพณฯ ทองลุน สีสุลิด นายกรัฐมนตรีแห่งสาธารณรัฐประชาธิปไตยประชาชนลาว
ฯพณฯ สมเด็จอัคคมหาเสนาบดีเดโชฮุน เซน นายกรัฐมนตรีแห่งราชอาณาจักรกัมพูชา ฯพณฯ อู วิน มยิน ประธานาธิบดีแห่งสาธารณรัฐแห่งสหภาพเมียนมา ฯพณฯ เหวียน ซวน ฟุก นายกรัฐมนตรีแห่งสาธารณรัฐสังคมนิยมเวียดนาม ในนามของประชาชนชาวไทย ผมขอให้กำลังใจแก่ประเทศจีน ซึ่งได้รับผลกระทบจากเหตุอุทกภัยครั้งใหญ่ นำไปสู่ความสูญเสียในชีวิตและทรัพย์สินเป็นจำนวนมาก ผมเชื่อมั่นว่าภายใต้การนำของผู้นำจีนและความร่วมมือของประชาชนชาวจีน
จีนจะสามารถผ่านพ้นวิกฤตการณ์ครั้งนี้ไปได้โดยเร็วที่สุด ผมมีความยินดีอย่างยิ่งที่ได้เข้าร่วมการประชุมผู้นำกรอบความร่วมมือแม่โขง-ล้านช้าง ครั้งที่ ๓ และขอแสดงความชื่นชมที่ เอ็มแอลซี มีพัฒนาการอย่างต่อเนื่องและมีพลวัตของความร่วมมือเพิ่มขึ้นเป็นลำดับ โดยอยู่บนพื้นฐานของหลักการร่วมที่ได้รับรองไว้ในปฏิญญาซานย่าในการประชุมผู้นำแม่โขง - ล้านช้าง ครั้งที่ ๑ ไม่ว่าจะเป็นการสนับสนุนหลักพหุภาคีนิยม การเป็นหุ้นส่วน ความร่วมมือด้วยความสมัครใจ ฉันทามติ การเปิดกว้าง
และการเคารพกฎหมายระหว่างประเทศและกฎหมายภายในของแต่ประเทศ การประชุมครั้งนี้แม้จะเป็นการหารือผ่านระบบทางไกล แต่ก็แสดงให้เห็นถึงความมุ่งมั่นของทุกฝ่ายที่จะขยายความร่วมมืออย่างต่อเนื่องในภาวะที่ทุกประเทศต่างเผชิญกับความท้าทายจากสถานการณ์โรคติดเชื้อไวรัสโคโรนา ๒๐๑๙ (โควิด-๑๙) และความไม่แน่นอนต่าง ๆ ทั้งในด้านภูมิรัฐศาสตร์ การพัฒนาเทคโนโลยีที่รวดเร็ว การเปลี่ยนแปลงสภาพภูมิอากาศ ตลอดจนการขาดความเชื่อมั่นในระบบพหุภาคี
ท่ามกลางสภาวะความไม่แน่นอนดังกล่าว ประเทศไทยขอแสดงความชื่นชมสาธารณรัฐประชาชนจีนที่เป็นตัวอย่างที่ดีในการบริหารจัดการความท้าทายด้วยการแสวงหาความร่วมมือระหว่างประเทศอย่างต่อเนื่อง โดยเฉพาะกับประเทศในอนุภูมิภาคลุ่มน้ำโขงทั้งในกรอบทวิภาคี กรอบอนุภูมิภาค และกรอบอาเซียน ตลอดจนการแสดงบทบาทที่สร้างสรรค์และเป็นรูปธรรมในกรอบพหุภาคี อาทิ ภายใต้ข้อริเริ่มสายแถบและเส้นทาง และสนับสนุนการทำงานขององค์การอนามัยโลก
การประชุมในครั้งนี้เป็นอีกวาระหนึ่งที่ จะร่วมกันพลิกวิกฤตจากโควิด-๑๙ ให้กลายเป็นโอกาสที่จะยกระดับความร่วมมือและความเป็นหุ้นส่วนระหว่างกัน โดยใช้จุดแข็งของกรอบความร่วมมือนี้ ซึ่งได้แก่ความยืดหยุ่นและเปิดกว้าง สามารถตอบรับกับสถานการณ์ใหม่ ๆ และเชื่อมั่นว่า ปฏิญญาเวียงจันทน์ซึ่งที่ประชุมจะให้ความเห็นชอบต่อไปจะย้ำเจตนารมณ์ร่วมของพวกเราที่จะต่อยอดความร่วมมือทั้งด้านการเมือง ความมั่นคง เศรษฐกิจและการพัฒนาอย่างยั่งยืน ด้านสังคมและการมีปฏิสัมพันธ์ในภาคประชาชน
ตลอดจนพัฒนากลไกความร่วมมือที่มีอยู่ โดยเฉพาะกองทุนพิเศษกรอบความร่วมมือแม่โขง - ล้านช้าง ซึ่งในปีนี้ไทยได้รับอนุมัติทั้งหมด ๑๐ โครงการ ในโอกาสนี้ ผมขอกล่าวถึงสาขาความร่วมมือที่ไทยให้ความสำคัญและมีความพร้อมทั้งหมด ๔ สาขา ได้แก่ (๑) การบริหารจัดการทรัพยากรน้ำ (๒) ความมั่นคงด้านสาธารณสุข (๓) ความเชื่อมโยง และ (๔) การฟื้นฟูเศรษฐกิจหลังโควิด-๑๙ และการพัฒนาอย่างยั่งยืน
ในเรื่องการบริหารจัดการน้ำนับตั้งแต่การจัดตั้งกรอบความร่วมมือ ความร่วมมือด้านการบริหารจัดการทรัพยากรน้ำมีพัฒนาการรุดหน้าต่อเนื่อง ถ้อยแถลงของท่านนายกรัฐมนตรีหลี่สะท้อนถึงความมุ่งมั่นตั้งใจจริงของฝ่ายจีนที่จะยกระดับให้เป็นรูปธรรม และจะร่วมมือในลักษณะหุ้นส่วนกับประเทศในลุ่มน้ำโขงตอนล่าง เมื่อเดือนกรกฎาคมที่ผ่านมา ในโอกาสครบรอบ ๔๕ ปีแห่งความสัมพันธ์ไทย - จีน
ผมได้สนทนากับท่านประธานาธิบดีแห่งสาธารณรัฐประชาชนจีนทางโทรศัพท์ และเรามีความเห็นพ้องต้องกันว่าเราจะทำให้แม่น้ำโขงเป็น "แม่น้ำแห่งมิตรภาพ" ดังนั้น การพัฒนาความร่วมมือด้านการบริหารจัดการน้ำจึงนับเป็นฉันทามติร่วมที่น่าชื่นชมในช่วงที่อนุภูมิภาคลุ่มน้ำโขงกำลังเผชิญกับการเปลี่ยนแปลงสภาพภูมิอากาศในวงกว้าง
ประเทศไทยยินดีที่จีนได้เสนอแนวทางแลกเปลี่ยนข้อมูลเพื่อการบริหารจัดการน้ำตลอดทั้งปีร่วมกันอย่างเป็นระบบ และประเทศสมาชิกกำลังพิจารณาการจัดตั้งกลไก ในการแลกเปลี่ยนข้อมูลน้ำเพื่อการบริหารจัดการน้ำอย่างยั่งยืน ซึ่งประเทศไทยสนับสนุนข้อริเริ่มของจีน และประสงค์ให้มีการติดตามประเมินผลความร่วมมือด้านการบริหารจัดการน้ำทั้งในพื้นที่ต้นน้ำ กลางน้ำ และปลายน้ำเพื่อนำไปสู่การขยายความร่วมมือที่เป็นรูปธรรม และเป็นประโยชน์ต่อประชาชนที่อาศัยอยู่ในบริเวณลุ่มน้ำโขง
นอกจากนี้ ประเทศไทยประสงค์ให้นำประสบการณ์และรูปแบบการดำเนินการที่ดีของคณะกรรมาธิการแม่น้ำโขง มาดำเนินการร่วมกับกลไกนี้ และควรให้มีการแลกเปลี่ยนข้อมูลน้ำระหว่าง นอกจากนี้ ไทยยังสนับสนุนให้จัดการประชุมระดับรัฐมนตรีด้านทรัพยากรน้ำอย่างต่อเนื่องเพื่อให้การผลักดันกลไกความร่วมมือในระดับนโยบายรุดหน้า รวมทั้งขอให้นำผลความคืบหน้าการหารือของที่ประชุมระดับรัฐมนตรีด้านทรัพยากรน้ำมารายงานให้ที่ประชุมระดับรัฐมนตรีต่างประเทศซึ่งเป็นของ
ตามเจตนารมณ์ของปฏิญญาซานย่าทราบผลสำเร็จของกลไกโดยเร็วด้วย สาขาที่สองด้านความมั่นคงด้านสาธารณสุข เป็นองค์ประกอบสำคัญที่จะนำไปสู่การฟื้นตัวอย่างยั่งยืน และการปรับตัวเข้ากับความปกติใหม่ และความปกติในอนาคต การที่ไทยได้รับการยอมรับว่าสามารถควบคุมสถานการณ์โควิด-๑๙ ได้ดีเป็นอันดับต้น ๆ ของโลกนั้น นอกจากประชาชนทั้งชาติร่วมมือกันแล้ว ปัจจัยสำคัญอีกประการหนึ่งก็คือนโยบายความมั่นคงด้านสาธารณสุข
ซึ่งให้ความสำคัญกับความพร้อมของบุคลากรและโครงสร้างพื้นฐานทางการแพทย์ ความสามารถในการเข้าถึงบริการสาธารณสุขและยา และความพร้อมในการเผชิญวิกฤต ในระดับอนุภูมิภาค ประเทศไทยพร้อมที่จะมีความร่วมมือกับจีนในการวิจัยและพัฒนาวัคซีน การพัฒนาบุคลากรที่เกี่ยวข้อง ความร่วมมือด้านการป้องกันโรคระบาด และการพัฒนาขีดความสามารถของไทยในการเป็นฐานการผลิตยาและวัคซีนของอนุภูมิภาคในอนาคตอันใกล้
ประเทศไทยขอแสดงความชื่นชมแนวคิดและข้อริเริ่มของจีนเรื่อง "การสร้างประชาคมร่วมด้านสาธารณสุข" และยินดีที่ได้ทราบว่า จีนจะจัดตั้งกองทุนพิเศษด้านสาธารณสุขในกรอบความร่วมมือแม่โขง - ล้านช้าง ซึ่งจะช่วยเสริมสร้างความมั่นคงของมนุษย์ในอนุภูมิภาคของเรา ในระดับโลก ประเทศไทยให้ความสำคัญกับการกระชับความร่วมมือระหว่างประเทศ โดยเฉพาะภายใต้กรอบ อย่างต่อเนื่อง
ทั้งนี้ ไทยกำลังเร่งความร่วมมือด้านการวิจัยและพัฒนาวัคซีนกับนานาชาติ และเห็นพ้องกับประเทศสมาชิกว่า เมื่อมีการผลิตวัคซีนสำเร็จแล้ว วัคซีนดังกล่าวควรจะเป็นสินค้าสาธารณะ ซึ่งทุกภาคส่วนสามารถเข้าถึงได้ สาขาที่สามเป็นเรื่องความเชื่อมโยง ประเทศไทยสนับสนุนให้ เร่งยกระดับความเชื่อมโยงเพื่อสร้างความเข้มแข็งให้ห่วงโซ่อุปทานทั้งในยามปกติและในยามวิกฤต ซึ่งรวมถึงแนวคิดของจีนในการจัดตั้งช่องทางพิเศษสำหรับการขนส่งสินค้า และการส่งเสริมการเดินทางข้ามพรมแดน
ที่ไม่ก่อให้เกิดความเสี่ยงทางด้านสาธารณสุข ประเทศไทยประสงค์จะเห็นการเปิดกว้างทางเศรษฐกิจและการผ่อนคลายมาตรการควบคุมโรคโควิด-๑๙ ที่มีความสมดุลกับความมั่นคงทางสาธารณสุขของภูมิภาค เกี่ยวกับเรื่องนี้ ภายใต้สถานการณ์ที่มีการคุมเข้มด้านสาธารณสุขเพื่อป้องกันการแพร่ระบาดของโรคโควิด-๑๙ รัฐบาลไทยกำลังศึกษาความเป็นไปได้ในการผ่อนปรนให้นักธุรกิจ นักลงทุน สามารถเดินทางเข้ามาประกอบธุรกรรมทางเศรษฐกิจภายใต้การจัดทำข้อตกลงพิเศษระหว่างกัน
นอกจากนี้ ควรเร่งรัดความร่วมมือเกี่ยวกับการเชื่อมโยงในทุกมิติ ทั้งทางกายภาพ กฎระเบียบ และประชาชน รวมทั้งเชื่อมโยงระเบียงเศรษฐกิจต่าง ๆ ให้ทำงานสอดประสานกับแนวคิดและกรอบความร่วมมืออนุภูมิภาค เช่น อาเซียน ยุทธศาสตร์ความร่วมมือทางเศรษฐกิจ อิรวดี - เจ้าพระยา - แม่โขง ข้อริเริ่มสายแถบและเส้นทาง และเอกสารมุมมองของอาเซียนต่ออินโด-แปซิฟิก อย่างเป็นรูปธรรม โดยเฉพาะในด้านคมนาคมและโลจิสติกส์ พลังงาน ดิจิทัล และการพัฒนาทรัพยากรมนุษย์
เพื่อกระจายรายได้ไปสู่พื้นที่ที่ห่างไกลจากระเบียงเศรษฐกิจอย่างทั่วถึง สาขาสุดท้ายเรื่องการฟื้นฟูเศรษฐกิจและการพัฒนาอย่างยั่งยืน ประเทศไทยเห็นว่า ควรสนับสนุนให้ระบบเศรษฐกิจ ผู้ประกอบการ และแรงงานมีความพร้อมในการรับมือกับวิกฤต มีความยืดหยุ่น มีการผลิตและการบริโภคอย่างยั่งยืน ผมเห็นว่าปัจจัยสำคัญที่จะเป็นการวางรากฐานทางเศรษฐกิจที่มั่นคงและยั่งยืน คือ การสร้างความยืดหยุ่น ให้ภาคเอกชน ผู้ประกอบการทั้งรายใหญ่และรายย่อย
โดยประเทศไทยพร้อมแบ่งปันประสบการณ์เกี่ยวกับการปรับใช้แนวปรัชญาเศรษฐกิจพอเพียงในการสร้างความยืดหยุ่นและการพัฒนาศักยภาพทรัพยากรมนุษย์กับประเทศสมาชิก และเห็นพ้องกับกับจีนในการเร่งดำเนินการตาม และ การขยายความร่วมมือด้านการอนุรักษ์สิ่งแวดล้อม การส่งเสริมนวัตกรรมในภาคเกษตร และการเพิ่มช่องทางการส่งออกสินค้าเกษตรจากประเทศใน ไปจีน ซึ่งเป็นประเด็นที่ท่านประธานาธิบดีแห่งสาธารณรัฐประชาชนจีนและผมเห็นพ้องกันในการหารือเมื่อเดือนกรกฎาคมที่ผ่านมาด้วย
เพื่อให้ประชาชนทุกภาคส่วนได้รับประโยชน์มากขึ้น ประเทศไทยเสนอให้ เพิ่มการสนับสนุนภาคเอกชน โดยเฉพาะวิสาหกิจขนาดกลาง ขนาดเล็ก และรายย่อย ซึ่งเป็นฐานรากของเศรษฐกิจ ให้เข้าถึงแหล่งเงินทุน ได้รับการพัฒนาขีดความสามารถ ใช้นวัตกรรมและเทคโนโลยีดิจิทัล เพื่อให้เกิดการสร้างงานที่มีคุณภาพ โดยอาศัยกลไกความร่วมมือที่มีอยู่ อาทิ คณะทำงานร่วมสาขาความร่วมมือเศรษฐกิจข้ามพรมแดน นอกจากนี้ ประเทศไทยขอสนับสนุนให้ประเทศใน
ร่วมกันกระตุ้นกิจกรรมทางเศรษฐกิจระหว่างกัน ทั้งการค้าชายแดน การท่องเที่ยว และการไปมาหาสู่ของประชาชน โดยคำนึงถึงความสมดุลกับความมั่นคงด้านสาธารณสุข ผมถือว่าวันนี้เป็นวันที่พวกเราประเทศลุ่มน้ำโขงได้เป็นประจักษ์พยานที่จีนได้ยืนยันความสำคัญที่ให้ต่อประเทศลุ่มน้ำโขง และได้ร่วมกันแสดงเจตจำนงและความแน่วแน่ที่จะเผชิญหน้ากับความท้าทายต่าง ๆ อันเกิดจากการเปลี่ยนแปลงและความไม่แน่นอนในโลก โดยเปลี่ยนวิกฤตที่ทุกประเทศกำลังเผชิญอยู่
ให้เป็นโอกาสในการร่วมมือกันอย่างใกล้ชิด สร้างสรรค์ และต่อเนื่อง เพื่อสร้างสภาพแวดล้อมที่เอื้อต่อการเจริญเติบโต เสถียรภาพ ความเป็นอันหนึ่งอันเดียวกัน และเพื่อการพัฒนาและความมั่งคั่งของพลเมืองของเรา โดยไม่ทิ้งใครไว้ข้างหลัง ปลัดกระทรวงยุติธรรม ลงพื้นที่ตรวจเยี่ยมหน่วยงานในสังกัดกระทรวงฯ พื้นที่จังหวัดระยอง
ในวันจันทร์ที่ ๒๔ สิงหาคม ๒๕๖๓ เวลา ๑๔.๓๐ น. ศาสตราจารย์พิเศษวิศิษฏ์ วิศิษฏ์สรอรรถ ปลัดกระทรวงยุติธรรม ลงพื้นที่ตรวจเยี่ยมหน่วยงานในสังกัดกระทรวงยุติธรรมพื้นที่จังหวัดระยอง ได้แก่ สำนักงานยุติธรรมจังหวัดระยอง สำนักงานคุมประพฤติจังหวัดระยอง สำนักงานบังคับคดีจังหวัดระยอง และสถานพินิจและคุ้มครองเด็กและเยาวชน รวมทั้งติดตามความคืบหน้าการสร้างอาคารบูรณาการกระทรวงยุติธรรมจังหวัดระยอง
ทั้งนี้ ปลัดกระทรวงยุติธรรม ได้ติดตามการดำเนินงาน สอบถามถึงประเด็นปัญหาอุปสรรคต่างๆ ในการให้บริการประชาชนของหน่วยงานในสังกัด เพื่อพัฒนาระบบการทำงานและการให้บริการประชาชนให้มีความรวดเร็ว และรอบด้าน พร้อมทั้งให้กำลังใจแก่ข้าราชการ เจ้าหน้าที่ ที่ปฏิบัติงานด้วยความมุ่งมั่นตั้งใจ กระทรวงยุติธรรมประชุมคณะอนุกรรมการให้ความช่วยเหลือประจำกรุงเทพมหานคร และที่เกินอำนาจของคณะอนุกรรมการให้ความช่วยเหลือประจำจังหวัด คณะที่ ๑ ครั้งที่ ๑๒/๒๕๖๓
ในวันอังคารที่ ๒๕ สิงหาคม ๒๕๖๓ เวลา ๑๓.๓๐ น. ณ ห้องประชุมกระทรวงยุติธรรม ๕ ชั้น ๙ อาคารราชบุรีดิเรกฤทธิ์ ศูนย์ราชการเฉลิมพระเกียรติฯ นายประสาร มหาลี้ตระกูล รองปลัดกระทรวงยุติธรรมเป็นประธานการประชุมคณะอนุกรรมการให้ความช่วยเหลือประจำกรุงเทพมหานครและที่เกินอำนาจของคณะอนุกรรมการให้ความช่วยเหลือประจำจังหวัด คณะที่ ๑ ครั้งที่ ๑๒/๒๕๖๓ โดยที่ประชุมรับทราบ การให้ความช่วยเหลือประชาชนของกรุงเทพมหานคร
ตั้งแต่วันที่ ๑ ตุลาคม ๒๕๖๒ ถึงวันที่ ๒๐ สิงหาคม ๒๕๖๓ สำนักงานกองทุนยุติธรรมรับคำขอรับความช่วยเหลือรวมทั้งสิ้น ๓๗๓ ราย แยกเป็นคำขอรับความช่วยเหลือปล่อยชั่วคราวผู้ต้องหาหรือจำเลย จำนวน ๒๘๐ รายและคำขอรับความช่วยเหลือประชาชนในการดำเนินคดี จำนวน ๙๓ ราย ดำเนินการเสร็จสิ้นแล้วจำนวนทั้งหมด ๓๐๒ ราย คิดเป็นร้อยละ ๘๐.๙๗ นอกจากนี้ ที่ประชุมรับทราบรายงานผลการพิจารณาคำขอรับความช่วยเหลือกรณีเร่งด่วนที่ไม่สามารถ
เสนอคำขอรับความช่วยเหลือให้คณะอนุกรรมการให้ความช่วยเหลือประจำกรุงเทพมหานครและที่เกินอำนาจของคณะอนุกรรมการให้ความช่วยเหลือประจำจังหวัด คณะที่ ๑ พิจารณาได้ นอกจากนี้ ที่ประชุมพิจารณาคำขอรับความช่วยเหลือเสนอคณะอนุกรรมการให้ความช่วยเหลือประจำกรุงเทพมหานครฯ คณะที่ ๑ จำนวน ๘ ราย จำนวน ๑๑ เรื่อง ประกอบด้วย คำขอรับความช่วยเหลือการขอปล่อยชั่วคราวผู้ต้องหาหรือจำเลย จำนวน ๕ ราย ๕ เรื่อง
คำขอรับความช่วยเหลือในการดำเนินคดี จำนวน ๓ ราย ๖ เรื่อง เป็นต้น ผู้ช่วยรัฐมนตรีประจำกระทรวงยุติธรรม รับเรื่องจากกลุ่มผู้เสียหายจากการร่วมลงทุนแชร์กับบ้านแชร์ซ้อใหม่ในวันอังคารที่ ๒๕ สิงหาคม ๒๕๖๓ เวลา ๑๓.๐๐ น. ณ ห้องประชุมไชยานุกิจ ชั้น ๓ กรมคุ้มครองสิทธิและเสรีภาพ อาคารราชบุรีดิเรกฤทธิ์ ศูนย์ราชการเฉลิมพระเกียรติ กรุงเทพฯ
นายสามารถ เจนชัยจิตรวนิช ผู้ช่วยรัฐมนตรีประจำกระทรวงยุติธรรม พร้อมด้วย นายเกิดโชค เกษมวงศ์จิตร รองอธิบดีกรมคุ้มครองสิทธิและเสรีภาพ และเจ้าหน้าที่ที่เกี่ยวข้อง เข้าร่วมฯ เพื่อรับเรื่องร้องทุกข์จากกลุ่มผู้เสียหาย กรณีร่วมลงทุนแชร์กับกลุ่มแชร์บ้านซ้อใหม่ อำเภอบ้านแพ้ว จังหวัดสมุทรสาคร โดยมีมูลค่าความเสียหายกว่า ๕๐ ล้านบาท
ในการนี้ทางศูนย์ยุติธรรมสร้างสุข ได้รับคำขอของผู้เสียหาย และประสานต่อให้ สภ.บ้านแพ้ว จังหวัดสมุทรสาคร กับ สํานักงานตํารวจแห่งชาติ เพื่อติดตามและเร่งรัดการดำเนินคดี รวมทั้งประสาน สำนักงาน ปปง. เพื่อยึดอายัดทรัพย์สินของท้าวแชร์ไว้ดำเนินคดี และช่วยเหลือให้ผู้เสียหายได้รับความเป็นธรรมต่อไป
รมว.ยุติธรรม​ ลงพื้นที่ตรวจเยี่ยมการดำเนินงานตามนโยบายเรือนจำท่องเที่ยว พร้อมเปิดโครงการ​ "เที่ยวสุขใจ ให้โอกาส ผู้ก้าวพลาดสู่สังคม" ณ​ เรือนจำชั่วคราวเขาไม้แก้ว และทัณฑสถานเปิดห้วยโป่ง จังหวัดระยอง ในวัน​จันทร์​ที่​ ๒๔​ สิงหาคม​ ๒๕๖๓​ เวลา​ ๑๐.๐๐​ น.​ นายสมศักดิ์​ เทพ​สุ​ทิน​ รัฐมนตรี​ว่าการ​กระทรวง​ยุติธรรม​ พร้อมด้วยนายวิวัฒน์ นิติกาญจนา ที่ปรึกษารัฐมนตรี​ว่าการ​กระทรวง​ยุติธรรม​ ศาสตราจารย์พิเศษวิศิษฏ์​ วิศิษฏ์สรอรรถ
ปลัดกระทรวงยุติธรรม​ และผู้บริหารของหน่วยงาน​ในสังกัด​กระทรวง​ยุติธรรม​ ลงพื้นที่ตรวจเยี่ยมการดำเนินงานตามนโยบายเรือนจำท่องเที่ยว พร้อมเปิดโครงการ​ "เที่ยวสุขใจ ให้โอกาส ผู้ก้าวพลาดสู่สังคม" ณ​ เรือนจำชั่วคราวเขาไม้แก้ว และทัณฑสถานเปิดห้วยโป่ง จังหวัดระยอง​
โดยได้เยี่ยมชมตลาดนัดเรือนจำชั่วคราวเขาไม้แก้ว และเปิดป้าย "เรือนจำท่องเที่ยวเชิงเกษตร เที่ยวสุขใจ ให้โอกาสผู้ก้าวพลาด สู่สังคม" รวมทั้งได้มอบรถเข็นทุนประอาชีพให้กับผู้ต้องขัง และการบริหารจัดการพื้นที่เป็นแหล่งท่องเที่ยวของเรือนจำชั่วคราวเขาไม้แก้ว พร้อมชมกิจการ "ร้านกาแฟเขาไม้แก้ว" และก๋วยเตี๋ยวแพอ่างแก้ว โดยมีผู้ต้องขังที่ผ่านการอบรมภาษาต่างประเทศ​ให้บริการ จากนั้น ได้เดินทางต่อไปยังทัณฑสถานเปิดห้วยโป่ง เพื่อเปิดโครงการ "เที่ยวสุขใจ ให้โอกาส ผู้ก้าวพลาดสู่สังคม"
และเปิดการแข่งขันประกอบอาหาร "เชฟลูกกรงเหล็ก" ระหว่างเรือนจำชั่วคราวเขาไม้แก้วและทัณฑสถานเปิดห้วยโป่ง พร้อมทั้งเยี่ยมชมฐานการเรียนรู้กิจกรรมต่าง​ ๆ อาทิ โครงการ​ ๑ ไร่​ ๑ แสน​ และกิจกรรมอาชาบำบัด​ เป็นต้น ทั้งนี้ โครงการ "เที่ยวสุขใจ ให้โอกาส ผู้ก้าวพลาดสู่สังคม" นอกจากจะมีประโยชน์ในการบริหารจัดการด้านสาธารณูปโภค ด้านพลังงานและสิ่งแวดล้อมให้เกิดความคุ้มค่าแล้ว ยังเป็นการช่วยกล่อมเกลาจิตใจและพัฒนาองค์ความรู้ของผู้ต้องขัง
ให้สามารถนำไปใช้ประโยชน์ในการสร้างอาชีพ สร้างรายได้ภายหลังพ้นโทษและไม่หวนมากระทำความผิดซ้ำ ซึ่งถือเป็นหนึ่งในการแก้ไขและพัฒนาพฤตินิสัยของผู้ต้องขัง เพื่อคืนคนดีมีคุณค่าสู่สังคมได้อย่างแท้จริง รมว.ยุติธรรม - รมช.ศึกษาธิการ ร่วมเปิดโครงการพัฒนาโปรแกรมค่ายสานสัมพันธ์ครอบครัว ยกโมเดล บำบัดผู้ติดยาเสพติดด้วยครอบครัว
ในวันเสาร์ที่ ๒๙ สิงหาคม ๒๕๖๓ ณ บ้านหมอรีสอร์ท จังหวัดสุโขทัย นายสมศักดิ์ เทพสุทิน รัฐมนตรีว่าการกระทรวงยุติธรรม พร้อมด้วย คุณหญิงกัลยา โสภณพณิช รัฐมนตรีช่วยว่าการกระทรวงศึกษาธิการ ร่วมเปิดโครงการพัฒนาโปรแกรมค่ายสานสัมพันธ์ครอบครัว กิจกรรมค่ายสานสัมพันธ์ครอบครัว โดยมี นายวิตถวัลย์ สุนทรขจิต อธิบดีกรมคุมประพฤติ ให้การต้อนรับ โอกาสนี้ นายสมศักดิ์ เทพสุทิน รัฐมนตรีว่าการกระทรวงยุติธรรม พร้อมด้วย คุณหญิงกัลยา โสภณพณิช
รัฐมนตรีช่วยว่าการกระทรวงศึกษาธิการ ได้รับฟังปัญหาจากบุคคลในครอบครัวของผู้ถูกคุมความประพฤติเรื่องยาเสพติดที่เข้าร่วมค่ายศูนย์ขวัญแผ่นดิน นอกจากนี้ ยังได้ติดตามดูกิจกรรมฐานการเรียนรู้ของผู้เข้าอบรม โดยมีเจ้าหน้าที่จากกองพัฒนาการคุมประพฤติ สำนักงานคุมประพฤติสุโขทัย ศูนย์ฟื้นฟูสมรรถภาพผู้ติดยาเสพติด ลาดหลุมแก้ว และสถาบันสุขภาพจิตเด็กและวัยรุ่นราชนครินทร์ และผู้แทนจากมูลนิธิสถาบันราชพฤกษ์ เป็นวิทยากร และพี่เลี้ยงประจำฐานการเรียนรู้
นายสมศักดิ์ฯ กล่าวว่า จากที่รับฟังเข้าใจว่ามีความอึดอัดในครอบครัว เมื่อพบว่า ลูก ภรรยา สามี ติดยาเสพติด แต่การฟื้นฟูบำบัดให้เลิกยาเสพติดนั้นไม่ใช่เรื่องง่ายหากบำบัดไม่ถูกวิธี การสื่อสารพูดคุยห้ามใช้อารมณ์ ต้องชำระจิตใจด้วยความรัก วันจันทร์ที่ ๓๑ สิงหาคม ๒๕๖๓ รัฐบาลไทย-ข่าวทำเนียบรัฐบาล-รมว.ยุติธรรม - รมช.ศึกษาธิการ ร่วมเปิดโครงการพัฒนาโปรแกรมค่ายสานสัมพันธ์ครอบครัว ยกโมเดล บำบัดผู้ติดยาเสพติดด้วยครอบครัว
"ตนได้มีโอกาสพูดคุยกับคุณหญิงกัลยา จึงเห็นแนวคิดของท่านในเรื่องนี้ เลยคิดว่าหากลงมือทำจะสามารถช่วยเหลือคนได้มากขึ้น ครอบครัวจะสามารถกลับมามีความสุขได้ เยาวชนที่ติดยาเสพติดก็จะสามารถกลับมาเรียนหนังสือ และมีอนาคตที่ดีจึงมอบหมายให้กรมคุมประพฤติเดินหน้า และเริ่ม "คุณหญิงกัลยา โมเดล" บำบัดยาเสพติดด้วยความรักในครอบครัว" รมว.ยุติธรรม กล่าว
ด้านคุณหญิงกัลยาฯ กล่าวว่า ยาเสพติดเป็นตัวบ่อนทำลายชาติมาช้านาน รัฐบาลพยายามทำทุกทาง ตนอยากเห็นเยาวชนห่างไกลเรื่องแบบนี้ หรือหากติดแล้วสามารถเลิกได้ แต่สิ่งสำคัญจะทำให้คนในครอบครัวเลิกยาเสพติดได้ ก็คือครอบครัว คนเสพ ไม่ใช่ผู้ร้าย แต่เขาเพียงแค่ไม่สบาย กิจกรรมค่ายสานสัมพันธ์ครอบครัวนี้ คือ "ค่ายยาวิเศษ" ที่สามารถจะช่วยผู้เสพด้วยวิธีครอบครัวบำบัด
ผู้ตรวจฯ กระทรวงดิจิทัลฯ บรรยายพิเศษ "เศรษฐกิจยุคดิจิทัล" ในโครงการฝึกอบรมหลักสูตร "นักบริหารการเศรษฐกิจการเกษตร ระดับกลาง" รุ่นที่ ๑ นางปิยนุช วุฒิสอน ผู้ตรวจราชการกระทรวงดิจิทัลเพื่อเศรษฐกิจและสังคม ดีอีเอส ให้เกียรติบรรยายพิเศษหัวข้อ "เศรษฐกิจยุคดิจิทัล" " ในโครงการฝึกอบรมหลักสูตร "นักบริหารการเศรษฐกิจการเกษตร ระดับกลาง" รุ่นที่ ๑  ณ อาคารนวัตกรรม สำนักงานเศรษฐกิจการเกษตร มหาวิทยาลัยเกษตรศาสตร์ เมื่อวันที่ ๒๔ สิงหาคม ๒๕๖๓ โดยหลักสูตรดังกล่าว
เป็นความร่วมมือทางวิชาการระหว่างสำนักงานเศรษฐกิจการเกษตร และมหาวิทยาลัยเกษตรศาสตร์ เพื่อมุ่งเน้นการพัฒนาข้าราชการให้เป็นผู้นำยุคใหม่ บริหารการเปลี่ยนแปลงและบริหารงานได้อย่างมืออาชีพ สามารถนำองค์กรสู่ความสำเร็จ เพิ่มขีดความสามารถในการนำภารกิจของสำนักงานเศรษฐกิจการเกษตร และกระทรวงเกษตรและสหกรณ์ให้ก้าวสู่การแข่งขันในระดับสากล ทั้งนี้ การฝึกอบรมฯ จัดขึ้นระหว่างวันที่ ๑๗ สิงหาคม - ๑๙ กันยายน ๒๕๖๓
ความร่วมมือด้านการวิจัยและพัฒนานวัตกรรมเทคโนโลยี เพื่อความมั่นคงของประเทศ กับ สวทช. เพื่อสนับสนุนการวิจัยและพัฒนานวัตกรรมด้านความมั่นคงของทุกเหล่าทัพ ในการขับเคลื่อนและขยายผลงานวิจัยไปประยุกต์สู่การใช้งานจริง และสร้างความเข้มแข็งให้เกิดการพัฒนาอุตสากรรมด้านนวัตกรรมความมั่นคงของประเทศอย่างยั่งยืน
ปลัดกระทรวงกลาโหม สร้างโอกาสทางการศึกษา มอบทุนเรียนดี สานต่อความฝันน้องๆ ร.ร. กลาโหมอุทิศ สำนักงานปลัดกระทรวงกลาโหม ได้เล็งเห็นความสำคัญของการศึกษา โดย พลเอก ณัฐ อินทรเจริญ ปลัดกระทรวงกลาโหม พร้อมคุณรมิดา อินทรเจริญ นายกสมาคมภริยาข้าราชการสำนักงานปลัดกระทรวงกลาโหม ประธานในพิธีมอบทุนการศึกษา ประจำปี ๒๕๖๓ ทั้งนี้ เป็นการมอบทุนจำนวน ๕๐ ทุน อีกทั้ง ยังมอบเงินสนับสนุนอุปกรณ์การศึกษา และสนับสนุนอาหารกลางวัน
รวมเป็นเงินทั้งสิ้น ๑๖๐,๐๐๐ บาท เพื่อเป็นกำลังใจให้กับน้องๆ ที่เรียนดีแต่ขาดแคลนทุนทรัพย์ ณ โรงเรียนกลาโหมอุทิศ จ.นนทบุรี โดยนักเรียนที่ได้รับทุนจะเป็นน้องๆ ที่เรียนดี ประพฤติดี แต่ขาดแคลนทุนทรัพย์ บุตรข้าราชการทหาร และมอบเกียรติบัตรให้แก่นักเรียนที่ทำคุณความดี อันเป็นประโยชน์แก่โรงเรียน พร้อมมอบโล่เกียรติยศให้กับคณะครู และบุคคลที่อุทิศตนสร้างคุณประโยชน์ด้านการศึกษา เพื่อเป็นการสร้างขวัญกำลังใจแก่นักเรียน และผู้ที่ทำประโยชน์ให้กับโรงเรียนกลาโหมอุทิศให้มีการพัฒนาอย่างต่อเนื่อง
รมช.แรงงาน รับฟังนโยบายด้านความมั่นคงและการป้องกันการค้ามนุษย์ และแรงงงานต่างด้าว รัฐมนตรีช่วยว่าการกระทรวงแรงงาน  รับฟังนโยบายด้านความมั่นคงและการป้องกันการค้ามนุษย์ และแรงงงานต่างด้าว วันที่ ๒๔ สิงหาคม ๒๕๖๓ เวลา ๑๐.๐๐ น. พลเอก ประวิตร วงษ์สุวรรณ รองนายกรัฐมนตรี ศาสตราจารย์ นฤมล ภิญโญสินวัฒน์ รัฐมนตรีช่วยว่าการกระทรวงแรงงาน โดยมี ดร.ภาคิน สมมิตรธนกุล ผู้ช่วยเลขานุการรัฐมนตรีว่าการกระทรวงแรงงาน นางจุรีพร สินธุไพร คณะทำงาน
และนายสุทธิ สุโกศล ปลัดกระทรวงแรงงาน ลงพื้นที่จังหวัดระยอง พร้อมร่วมรับฟังบรรยายสรุปด้านการค้ามนุษย์ แรงงานต่างด้าว แรงงานประมง และประเด็นด้านความมั่นคง โดยผู้ว่าราชการจังหวัดระยอง (นายสุรศักดิ์ เจริญศิริโชติ) กล่าวต้อนรับ โดยในเขตพื้นที่ อีอีซี ๕ จังหวัด ได้แก่ จังหวัดระยอง ชลบุรี ฉะเชิงเทรา จันทบุรีและตราด มีแรงงานต่างด้าว ๓ สัญชาติ จำนวน ๒๕๘,๖๙๗ คน (ลาว พม่า กัมพูชา) อยู่ในกิจการประมงทะเล จำนวน ๖,๘๓๕ คน
และยังมีความต้องการจ้างแรงงานต่างด้าวในกิจการประมงทะเลอย่างต่อเนื่อง นอกจากนี้ยังมีการบรรยาย ประเด็นด้านความมั่นคงและการปฏิบัติงานของจังหวัดระยอง ที่สำคัญมี ๔ เรื่อง ได้แก่ ด้านความมั่นคง นำเสนอโดยปกครองจังหวัดระยอง ด้านการช่วยเหลือและบรรเทาสาธารณภัย นำเสนอโดยป้องกันและบรรเทาสาธารณภัย ด้านการป้องกันและปราบปรามการค้ามนุษย์ นำเสนอโดยตำรวจภูธรจังหวัดระยอง และการควบคุมการแจ้งเข้า-ออกเรือประมงระยอง
นำเสนอโดยศูนย์ ปีโป้ จังหวัดระยอง หลังจากนั้น พลเอก ประวิตร วงษ์สุวรรณ รองนายกรัฐมนตรี ได้มอบนโยบายการปฏิบัติงานแก่หน่วยงานที่เกี่ยวข้อง วันจันทร์ที่ ๒๔ สิงหาคม ๒๕๖๓ 'จับกัง๑' ร่วมมือ พม. ลงชลบุรี มอบกุญแจบ้านเอื้ออาทร ช่วยผู้ใช้แรงงานมีที่อยู่อาศัยสร้างไทยไปด้วยกัน รัฐมนตรีว่าการกระทรวงแรงงาน พร้อมด้วย รัฐมนตรีว่าการกระทรวงการพัฒนาสังคมและความมั่นคงของมนุษย์ ลงพื้นที่จังหวัดชลบุรี
ตรวจเยี่ยมและติดตามโครงการบ้านเอื้ออาทรศรีราชา ๑ ต. สุรศักดิ์ อ.ศรีราชา จ.ชลบุรี "บ้านเราก้าวไปด้วยกัน" ลดความเหลื่อมล้ำทางสังคม เมื่อวันที่ ๒๔ สิงหาคม ๒๕๖๓ นายสุชาติ ชมกลิ่น รัฐมนตรีว่าการกระทรวงแรงงาน พร้อมด้วย รัฐมนตรีว่าการกระทรวงการพัฒนาสังคมและความมั่นคงของมนุษย์ ตรวจเยี่ยมและติดตามโครงการบ้านเอื้ออาทรศรีราชา ๑ ต. สุรศักดิ์ อ.ศรีราชา จ.ชลบุรี โอกาสนี้ได้มอบกุญแจแก่ผู้เช่าห้องตามโครงการ "บ้านถูกทั่วไทย ๙๙๙" จำนวน ๑ ราย
ซึ่งเป็นโครงการที่ก่อสร้างแล้วเสร็จและเข้าร่วมโครงการ "บ้านเราก้าวไปด้วยกัน" โดยได้ดำเนินการในพื้นที่ทั้งหมด ๗ จังหวัดในพื้นที่เขตอุตสาหกรรมที่ร่วมกับกระทรวงแรงงาน ได้แก่ ฉะเชิงเทรา ชลบุรี ระยอง สมุทรปราการ สมุทรสาคร สระบุรี และปทุมธานี รวมทั้งสิ้น ๑,๐๑๖ หน่วย รมว.แรงงาน กล่าวต่อว่า พล.อ.ประยุทธ์ จันทร์โอชา นายกรัฐมนตรี ได้สั่งการให้ กระทรวงแรงงานดูแลพี่น้องผู้ใช้แรงงานให้มีคุณภาพชีวิตที่ดี เพราะแรงงานทุกคนเป็นฟันเฟืองสำคัญในการพัฒนาเศรษฐกิจของประเทศ
ซึ่งที่ผ่านมามีผู้ใช้แรงงานจำนวนมากได้รับผลกระทบจากโควิด -๑๙ ผมจึงได้สั่งการให้หน่วยงานในสังกัดกระทรวงแรงงานลงพื้นที่ไปสำรวจกลุ่มแรงงานที่ได้รับผลกระทบจากโควิด -๑๙ ซึ่งเป็นกลุ่มเป้าหมายที่แท้จริง เพื่อให้ได้รับสิทธิประโยชน์จากโครงการนี้โดยตรง ซึ่งจะช่วยแบ่งเบาภาระค่าใช้จ่ายภาคครัวเรือนได้เป็นอย่างมาก ทำให้พี่น้องผู้ใช้แรงงานมีบ้านเป็นของตนเอง ซึ่งขณะนี้มีอยู่ประมาณ ๑,๐๐๐ ยูนิต หากผู้ใช้แรงงานมีความต้องการมากกว่านี้
กระทรวงแรงงานจะได้ประสานกระทรวงการพัฒนาสังคมฯ เพื่อขอรับการจัดสรรเพิ่มเติมต่อไป รมช.แรงงาน เยี่ยมชมอ่างเก็บน้ำดอกกราย ในโครงการศูนย์บริการการพัฒนาปลวกแดงตามพระราชดำริ พร้อมปล่อยปลา และถ่ายภาพเป็นที่ระลึก วันที่ ๒๔ สิงหาคม ๒๕๖๓ เวลา ๑๑.๐๐ น. พลเอก ประวิตร วงษ์สุวรรณ รองนายกรัฐมนตรี พร้อมด้วยศาสตราจารย์ นฤมล ภิญโญสินวัฒน์ รัฐมนตรีช่วยว่าการกระทรวงแรงงาน เดินทางไปยังอ่างเก็บน้ำดอกกราย ในโครงการศูนย์บริการการพัฒนาปลวกแดงตามพระราชดำริ
ต.แม่น้ำคู้ อ.ปลวกแดง จ.ระยอง พร้อมเยี่ยมอ่างเก็บน้ำบนหอคอย ชั้น ๑๑ และรับฟังการบรรยายสรุปการบริหารจัดการน้ำของอ่างเก็บน้ำดอกกราย โดยมี ดร.ภาคิน สมมิตรธนกุล ผู้ช่วยเลขานุการรัฐมนตรีว่าการกระทรวงแรงงาน นางจุรีพร สินธุไพร คณะทำงาน ร่วมเยี่ยมชมในครั้งนี้ด้วย หลังจากนั้นได้เยี่ยมชมสันเขื่อน ปล่อยปลา พร้อมถ่ายภาพเป็นที่ระลึก
วันจันทร์ที่ ๒๔ สิงหาคม ๒๕๖๓ ก.แรงงาน เยี่ยมชมกิจกรรมและรับฟังบรรยายสรุปการวางแผนบริหารจัดการน้ำในพื้นที่อีอีซี รัฐมนตรีว่าการกระทรวงแรงงาน และรัฐมนตรีช่วยว่าการกระทรวงแรงงาน พร้อมคณะ เยี่ยมชมกิจกรรมแบะรับฟังบรรยายสรุปการวางแผนบริหารจัดการน้ำในพื้นที่ อีอีซี ณ อาคารมูลนิธิสถาบันพระมหาชนก จ.ระยอง
วันที่ ๒๔ สิงหาคม ๒๕๖๓ เวลา ๑๓.๐๐ น. พลเอก ประวิตร วงษ์สุวรรณ รองนายกรัฐมนตรี พร้อมด้วย นายสุชาติ ชมกลิ่น รัฐมนตรีว่าการกระทรวงแรงงาน และศาสตราจารย์ นฤมล ภิญโญสินวัฒน์ รัฐมนตรีช่วยว่าการกระทรวงแรงงาน เยี่ยมชมกิจกรรม และรับฟังบรรยายสรุปการวางแผนบริหารจัดการน้ำในพื้นที่ อีอีซี พร้อมความเชื่อมโยงและวางแผนรองรับความเสี่ยงปัญหาการขาดแคลนน้ำ ช่วงฤดูแล้งปี ๖๓/๖๔ โดยมี ดร.ภาคิน สมมิตรธนกุล
ผู้ช่วยเลขานุการรัฐมนตรีว่าการกระทรวงแรงงาน นางจุรีพร สินธุไพร คณะทำงาน ร่วมเยี่ยมชมในครั้งนี้ด้วยณ ห้องประชุม อาคารมูลนิธิสถาบันพระมหาชนก
กรุงไทยเคียงข้างธุรกิจ ช่วยลูกค้าฝ่าวิกฤติเศรษฐกิจในโครงการ ดร. บิซ ธ.กรุงไทยขานรับโครงการ "ดร. บิซ การเงินร่วมใจ ธุรกิจไทยมั่นคง" ของธนาคารแห่งประเทศไทย เร่งพิจารณาปรับลดการผ่อนชำระ ยืดระยะเวลาผ่อนชำระหนี้ รวมทั้งเสริมสภาพคล่องให้กับลูกค้าภาคธุรกิจที่มีวงเงินสินเชื่อรวมทุกสถาบันการเงิน ๕๐-๕๐๐ ล้านบาท
ธนาคารกรุงไทยขานรับโครงการ "ดร. บิซ การเงินร่วมใจ ธุรกิจไทยมั่นคง" ของธนาคารแห่งประเทศไทย เร่งพิจารณาปรับลดการผ่อนชำระ ยืดระยะเวลาผ่อนชำระหนี้ รวมทั้งเสริมสภาพคล่องให้กับลูกค้าภาคธุรกิจที่มีวงเงินสินเชื่อรวมทุกสถาบันการเงิน ๕๐-๕๐๐ ล้านบาท ตามความเหมาะสมและศักยภาพของลูกค้า เพื่อให้ลูกค้าสามารถฟื้นตัวและดำเนินธุรกิจได้อย่างต่อเนื่อง
นายเอกชัย เตชะวิริยะกุล รองกรรมการผู้จัดการใหญ่ ธนาคารกรุงไทย เปิดเผยว่า ที่ผ่านมาธนาคารได้ให้ความร่วมมือกับธนาคารแห่งประเทศไทยอย่างเต็มที่ ในการช่วยเหลือผู้ประกอบการรายย่อยและภาคธุรกิจที่ได้รับผลกระทบจากภาวะเศรษฐกิจและวิกฤติโควิค-๑๙ มาอย่างต่อเนื่อง และเตรียมประสานงานกับเจ้าหนี้สถาบันการเงินอื่นๆ ในการช่วยเหลือลูกค้าธุรกิจที่มีภาระหนี้กับเจ้าหนี้หลายราย ภายใต้โครงการ "ดร. บิซ การเงินร่วมใจ ธุรกิจไทยมั่นคง" เพื่อบรรเทาภาระหนี้ของลูกค้า
และให้สามารถฟื้นตัวกลับมาดำเนินธุรกิจได้ตามปกติ "โครงการดังกล่าว มุ่งให้ความช่วยเหลือลูกค้าธุรกิจทุกประเภทและทุกอุตสาหกรรมที่มีเจ้าหนี้หลายราย และได้รับผลกระทบทางเศรษฐกิจ โดยเป็นลูกค้าภาคธุรกิจที่มีวงเงินสินเชื่อรวมทุกสถาบันการเงิน ๕๐-๕๐๐ ล้านบาท มีสถานะการชำระหนี้เป็นปกติ หรือผิดนัดชำระหนี้กับธนาคารบางแห่งอันเนื่องมาจากสถานการณ์ทางเศรษฐกิจ เพื่อส่งเสริมให้มีการเจรจาปรับเงื่อนไขสินเชื่อของลูกค้าธุรกิจที่มีเจ้าหนี้หลายรายให้เกิดผลในทางปฏิบัติโดยเร็ว
และมีช่องทางแก้ไขปัญหาหนี้สินของลูกค้าภาคธุรกิจให้ได้ข้อยุติร่วมกันแบบเบ็ดเสร็จในคราวเดียวกัน โดยธนาคารเจ้าหนี้ทุกธนาคารจะบูรณาการความช่วยเหลือร่วมกัน ตามความสามารถและศักยภาพของลูกค้า เช่น ปรับลดการผ่อนชำระ ยืดระยะเวลาผ่อนชำระหนี้ หาผู้ร่วมทุน ตลอดจนการเสริมสภาพคล่องให้กับลูกค้าที่มีแผนธุรกิจชัดเจนภายใต้หลักเกณฑ์การพิจารณาของธนาคาร"
ธนาคารกรุงไทย พร้อมเคียงข้างผู้ประกอบการภาคธุรกิจซึ่งเป็นกลไกสำคัญในการขับเคลื่อนระบบเศรษฐกิจของประเทศ ให้สามารถกลับมาดำเนินธุรกิจได้ตามปกติโดยเร็ว ลดภาระทางธุรกิจภายใต้สถานการณ์วิกฤติ ผู้ประกอบการที่สนใจ สมัครเข้าร่วมโครงการได้ตั้งแต่วันที่ ๑ กันยายน ๒๕๖๓ ถึง ๓๑ ธันวาคม ๒๕๖๔ สอบถามรายละเอียดได้ที่ กรุงไทย คอลเซ็นเตอร์ ๐๒-๑๑๑-๑๑๑๑ ธนาคารกรุงไทยทุกสาขา สำนักงานธุรกิจทั่วประเทศ หน่วยงานสินเชื่อที่ดูแลท่าน และเว็บไซต์ กรุงไทย ดอท คอม
ฝ่ายกลยุทธ์การตลาด ธนาคารกรุงไทย โทร. ๐๒ ๒๐๘ ๔๑๗๔-๘ "กอช. ชวนผู้ประกอบอาชีพอิสระ ออกแบบเงินบำนาญรายเดือนด้วยตนเองผ่านแอป กอช." กอช. ชวนสมาชิกและประชาชนผู้ประกอบอาชีพอิสระ ออกแบบเงินบำนาญด้วยตนเอง โดยคำนวณบำนาญ ผ่านแอปพลิเคชัน กอช. โดยผู้สนใจสามารถดาวน์โหลดได้ผ่านสมาร์ทโฟนทุกระบบ ทั้งแอป สโตร์ และเพลย์ สโตร์ เพียงพิมพ์คำค้นหาว่า กอช.
กองทุนการออมแห่งชาติ หรือ กอช. ชวนสมาชิกและประชาชนผู้ประกอบอาชีพอิสระ ออกแบบเงินบำนาญด้วยตนเอง โดยคำนวณบำนาญ ผ่านแอปพลิเคชัน กอช. โดยผู้สนใจสามารถดาวน์โหลดได้ผ่านสมาร์ทโฟนทุกระบบ ทั้งแอป สโตร์ และเพลย์ สโตร์  เพียงพิมพ์คำค้นหาว่า กอช.
นางสาวจารุลักษณ์ เรืองสุวรรณ เลขาธิการคณะกรรมการกองทุนการออมแห่งชาติ (กอช.) เปิดเผยว่า กอช. ชวนสมาชิก และประชาชนผู้ประกอบอาชีพอิสระ ออกแบบเงินบำนาญด้วยตนเองโดย คำนวณบำนาญ ผ่านแอปพลิเคชัน กอช. เพื่อวางแผนการเงินออมยามเกษียณด้วยตนเอง เมื่ออายุ ๖๐ ปี ต้องการมีเงินบำนาญใช้รายเดือน เดือนละเท่าไร ด้วยขั้นตอนง่ายๆ โดยเข้าแอปพลิเคชัน กอช. เลือกเมนู "คำนวณบำนาญ" เลือกรูปแบบการคำนวณ
ยอดเงินที่ต้องการส่งเงินออมสะสม หรือ ยอดเงินบำนาญที่ต้องการได้รับ กรอกอายุที่เริ่มส่งเงินออมสะสม เลือกรูปแบบการส่งเงินออมสะสมรายเดือน หรือ รายปี หลังจากนั้นกรอกตัวเลขเงินบำนาญที่ต้องการมีเงินใช้รายเดือน กดปุ่มคำนวณ ระบบแอปพลิเคชันจะแสดงจำนวนเงินที่ต้องส่งเงินออมสะสม
ทั้งนี้สมาชิกสามารถเลือกส่งเงินออมสะสมผ่านระบบแอป กอช. หรือรับรหัสไปใช้นำส่งเงินออมผ่านแอปพลิเคชัน ธนาคารได้ ๑๓ ธนาคาร ที่สมาชิกมีบัญชีเงินฝากอยู่ และที่ตู้เอทีเอ็มหรือตู้รับฝากเงินสด ที่สำคัญสมาชิกยังสามารถเข้าแอป กอช. เพื่อดูข้อมูลบัญชีการออมกับ กอช. ของตนเองได้ ทุกที่ ทุกเวลา สำหรับผู้ที่สนใจตรวจสอบสิทธิและคุณสมบัติก่อนการสมัครสมาชิกได้ที่แอปพลิเคชัน "กอช." หรือ หน่วยรับสมัครสมาชิกใกล้บ้านท่าน อาทิ ที่ว่าการอำเภอทั่วประเทศ  สำนักงานคลังจังหวัด
สถาบันการเงินชุมชน ตัวแทน กอช. ประจำหมู่บ้าน ธนาคารของรัฐทั้ง ๔ แห่ง ได้แก่ ธนาคาร ธ.ก.ส. ธอส. ธนาคารออมสิน และธนาคารกรุงไทย ทุกสาขา รวมทั้งเคาน์เตอร์เซอร์วิส  เทสโก้โลตัส บิ๊กซี ตู้บุญเติม และเครือข่ายรับสมัครทั่วประเทศ สอบถามข้อมูลเพิ่มเติมได้ที่สายด่วนเงินออม โทร. ๐๒-๐๔๙-๙๐๐๐ "คุณออม  รัฐช่วยออม  คุณได้บำนาญ"
ไอแบงก์ ร่วมลงนามความร่วมมือโครงการ ดร. บิซ การเงินร่วมใจ ธุรกิจไทยมั่นคง ธนาคารอิสลามแห่งประเทศไทย (ไอแบงก์) โดยนายวุฒิชัย สุระรัตน์ชัย กรรมการและผู้จัดการ ร่วมลงนามความร่วมมือโครงการ ดร. บิซ การเงินร่วมใจ ธุรกิจไทยมั่นคง จัดโดยธนาคารแห่งประเทศไทย (ธปท.) ร่วมกับสมาคมธนาคารไทย สมาคมธนาคารนานาชาติ และสมาคมสถาบันการเงินของรัฐ
ธนาคารอิสลามแห่งประเทศไทย (ไอแบงก์) โดยนายวุฒิชัย สุระรัตน์ชัย กรรมการและผู้จัดการ ร่วมลงนามความร่วมมือโครงการ ดร. บิซ การเงินร่วมใจ ธุรกิจไทยมั่นคง จัดโดยธนาคารแห่งประเทศไทย (ธปท.) ร่วมกับสมาคมธนาคารไทย สมาคมธนาคารนานาชาติ และสมาคมสถาบันการเงินของรัฐ โดยมีวัตถุประสงค์เพื่อช่วยเหลือลูกหนี้ธุรกิจที่มีเจ้าหนี้สถาบันการเงินหลายรายที่ได้รับผลกระทบจากสถานการณ์เศรษฐกิจ โรคระบาดโควิด๑๙ และภัยธรรมชาติ
ให้ได้รับการบรรเทาภาระหนี้และให้มีกลไกในการจัดการหนี้กับสถาบันการเงินทุกแห่งได้อย่างบูรณาการ และเพื่อให้ภาคธุรกิจที่มีความสำคัญต่อการจ้างงานและเศรษฐกิจของประเทศสามารถฟื้นตัวได้ในระยะต่อไป ณ ธนาคารแห่งประเทศไทย เมื่อวันที่ ๒๑ สิงหาคม ๒๕๖๓ ลูกหนี้ธุรกิจที่สามารถเข้าร่วมโครงการ ดร. บิซ ต้องเป็นลูกหนี้ที่ยังคงมีศักยภาพแต่ประสบปัญหาจากสถานการณ์เศรษฐกิจและผลกระทบจากโรคโควิด ๑๙
โดยสถาบันการเงินจะมีแนวทางการช่วยเหลือที่เหมาะสมกับศักยภาพของลูกหนี้แต่ละราย เช่นการขยายเวลาชำระหนี้ การลดค่างวด หรือปรับเงื่อนไขการผ่อนชำระหนี้ให้สอดรับกับธุรกิจของลูกหนี้ รวมทั้งพิจารณาให้สินเชื่อใหม่แก่ลูกหนี้ โดยในระยะแรกเพื่อให้โครงการสามารถดำเนินการได้อย่างมีประสิทธิภาพ จึงมุ่งกลุ่มลูกหนี้ธุรกิจที่มีหนี้กับเจ้าหนี้สถาบันการเงินหลายรายวงเงินรวมกันตั้งแต่ ๕๐-๕๐๐ ล้านบาท และสามารถใช้แนวทางที่กำหนดร่วมกันดังกล่าวขยายผลไปยังกลุ่มลูกหนี้ธุรกิจที่มีวงเงินขนาดอื่นได้ต่อไป
ทั้งนี้ การเข้าร่วมโครงการทำได้โดยลูกหนี้สามารถติดต่อสมัครโดยตรงกับสถาบันการเงินหลักที่ใช้บริการ (สถาบันที่ลูกหนี้มีภาระหนี้สูงสุด) หรือสถาบันการเงินที่แจ้งเชิญลูกหนี้เข้าร่วมโครงการ ตั้งแต่วันที่ ๑ กันยายน ๒๕๖๓ เป็นต้นไป ติดตามสถานการณ์น้ำและการบริหารจัดการน้ำภายใต้ภาวะวิกฤติลุ่มน้ำประแสร์ รัฐมนตรีเกษตรฯ ติดตามสถานการณ์น้ำและการบริหารจัดการน้ำภายใต้ภาวะวิกฤติลุ่มน้ำประแสร์ เตรียมแนวทางในการแก้ไขปัญหาภัยแล้งเร่งด่วนและระยะยาว หวังแก้ไขปัญหาอย่างยั่งยืน
นายเฉลิมชัย ศรีอ่อน รัฐมนตรีว่าการกระทรวงเกษตรและสหกรณ์ เปิดเผยภายหลังรับฟังบรรยายสรุปสถานการณ์น้ำและการบริหารจัดการน้ำภายใต้ภาวะวิกฤติลุ่มน้ำประแสร์ ณ โครงการส่งน้ำและบำรุงรักษาประแสร์ ว่า โครงการส่งน้ำและบำรุงรักษาประแสร์ สามารถส่งน้ำให้พื้นที่ชลประทาน ทั้งสิ้น ๑๗๕,๐๐๐ ไร่ โดยอ่างเก็บน้ำประแสร์ มีปริมาณน้ำที่ระดับน้ำเก็บกัก ๒๙๕ ล้าน ลบ.ม. ปัจจุบันปริมาณน้ำในอ่างเก็บน้ำประแสร์ (ข้อมูล ณ วันที่ ๒๓ ส.ค. ๖๓) มีจำนวน ๙๒.๖๕ ล้าน ลบ.ม. (๓๑.๔๑ %)
ซึ่งกระทรวงเกษตรฯ โดยกรมชลประทาน มีการจัดสรรน้ำอ่างเก็บน้ำประแสร์ (ในช่วงเดือน พ.ย. ๖๓ - มิ.ย. ๖๔) คาดว่าจะมีน้ำต้นทุน ๒๔๘ ล้าน ลบ.ม. โดยจะมีการผันน้ำไปอ่างเก็บน้ำหนองปลาไหลและคลองใหญ่ การใช้น้ำเพื่อการเกษตรพื้นที่ชลประทานฝั่งซ้าย การใช้น้ำเพื่อการเกษตรพื้นที่ชลประทานฝั่งขวา การใช้น้ำเพื่อรักษาระบบนิเวศ การใช้น้ำเพื่อการอุปโภค-บริโภค รวมถึงการระเหยและรั่วซึมของเขื่อนประแสร์ ซึ่งคาดว่าจะเหลือปริมาณน้ำใช้การถึงวันที่ ๑ ก.ค. ๖๔ จำนวน ๙๘ ล้าน ลบ.ม.
สำหรับแนวทางในการแก้ไขปัญหาภัยแล้งเร่งด่วน ได้มีการก่อสร้างระบบสูบกลับชั่วคราวคลองสะพานมาเติมอ่างเก็บน้ำประแสร์ ปัจจุบันต่อเชื่อมท่อลงอ่างฯ ประแสร์ แล้วเสร็จสามารถสูบน้ำได้ ๑๗๐,๐๐๐  ลบ.ม./วัน  ดำเนินการสูบน้ำแล้ว ตั้งแต่วันที่ ๑ พ.ค. ๖๓ - ๒๓ ส.ค. ๖๓ มีปริมาณน้ำ ๗.๑๑  ล้าน ลบ.ม. และงานขุดลอกแหล่งน้ำในพื้นที่บริเวณขอบอ่างเก็บน้ำประแสร์ เพื่อให้เกษตรกรในพื้นที่ขอบอ่างและบริเวณใกล้เคียงสามารถใช้น้ำในอ่างได้กรณีระดับน้ำในอ่างมีระดับต่ำลง
นอกจากนี้ ยังมีแนวทางในการแก้ไขปัญหาภัยแล้งระยะยาว มีการดำเนินโครงการระบบสูบผันน้ำคลองสะพาน-อ่างเก็บน้ำประแสร์ ตำบลชุมแสง อำเภอวังจันทร์ จังหวัดระยอง โดยโครงการดังกล่าว มีระยะเวลาในการดำเนินการในปี ๒๕๖๒ - ๒๕๖๕ มีวัตถุประสงค์เพื่อเพิ่มประสิทธิภาพในการบริหารจัดการน้ำในอ่างเก็บน้ำประแสร์ เพิ่มปริมาณน้ำต้นทุนให้แก่อ่างเก็บน้ำประแสร์ สำหรับสนับสนุนความต้องการใช้น้ำตาม
โครงการพัฒนาระเบียงเศรษฐกิจภาคตะวันออก ตอบสนองความต้องการใช้น้ำอย่างสมดุลทั้งภาคเกษตรและภาคอุตสาหกรรม อีกทั้งยังเป็นการผันน้ำส่วนเกินในคลองสะพานไปเก็บกักยังแหล่งน้ำใกล้เคียง และเพื่อบรรเทาปัญหาอุทกภัยในพื้นที่จังหวัดระยอง อีกทั้งยังมีแผนดำเนินโครงการผันน้ำจากอ่างเก็บน้ำประแสร์-หนองค้อ-บางพระ จังหวัดชลบุรี ซึ่งคณะรัฐมนตรีได้เห็นชอบในหลักการแผนยุทธศาสตร์โครงการพัฒนาระเบียงเศรษฐกิจพิเศษภาคตะวันออก เมื่อวันที่ ๑๓ มิถุนายน ๒๕๖๐
มีพื้นที่เป้าหมายหลักประกอบด้วยจังหวัดระยอง ชลบุรี และฉะเชิงเทรา โดยคาดว่าแนวโน้มการขยายตัวของภาคอุตสาหกรรม และอุปโภคบริโภคจะมีการขยายตัวและเติบโตเพิ่มขึ้น ส่งผลให้พื้นที่ ๓ จังหวัดดังกล่าวมีความต้องการใช้น้ำเพิ่มมากขึ้น พบว่า ในระยะ ๑๐ ปี ข้างหน้าจะมีความต้องการใช้น้ำเพิ่มขึ้นมากกว่า ๑๐๐ ล้าน ลบ.ม. และเป็นความต้องการใช้น้ำในพื้นที่ชลบุรีมากถึงประมาณ ๘๐ ล้าน ลบ.ม. ดังนั้น จึงมีความจำเป็นต้องจัดหาแหล่งน้ำเพื่อรองรับความต้องการใช้น้ำดังกล่าว
ซึ่งวัตถุประสงค์ในการดำเนินโครงการฯ จะช่วยเพิ่มปริมาณน้ำต้นทุนให้กับอ่างเก็บน้ำบางพระ ปีละประมาณ ๘๐ ล้าน ลบ.ม. สำหรับการอุปโภคบริโภค การอุตสาหกรรมและการท่องเที่ยวได้อย่างเพียงพอกับความต้องการใช้น้ำในปัจจุบันและอนาคต ซึ่งเป็นการสร้างเสถียรภาพทางด้านการจัดการน้ำให้แก่พื้นที่เศรษฐกิจในจังหวัดชลบุรี มีระยะเวลาดำเนินการ  ๓ ปี (๒๕๖๔ - ๒๕๖๖) หากดำเนินการแล้วเสร็จ จะสามารถเพิ่มปริมาณน้ำให้อ่างเก็บน้ำบางพระจังหวัดชลบุรี ปีละประมาณ ๘๐ ล้าน ลบ.ม.
ช่วยในเรื่องการอุปโภคบริโภค อุตสาหกรรมและการท่องเที่ยว ในเขตพื้นที่เศรษฐกิจของจังหวัดชลบุรี จำนวนครัวเรือนที่ได้รับผลประโยชน์ประมาณ ๒๔๐,๐๐๐ ครัวเรือน หรือคิดเป็น ๑.๒๐ ล้านคน และยังมีโครงการก่อสร้างะบบท่อส่งน้ำบ้านยางงาม ซึ่งจะก่อสร้างระบบแพร่กระจายน้ำด้วยท่อเหล็กเหนียวความยาวประมาณ ๖ กิโลเมตร เพื่อบรรเทาปัญหาความเดือดร้อนจากการขาดแคลนน้ำในการทำสวนผลไม้ช่วงฤดูแล้ง และเพื่อกระจายน้ำให้กับเกษตรกรที่ต้องใช้น้ำในการเพราะปลูกประมาณ ๕,๐๐๐ ไร่
ซึ่งโครงการดังกล่าวได้รับการพิจารณาความเหมาะสมแล้ว และสำหรับโครงการสุดท้ายของแนวทางการแก้ไขปัญหาภัยแล้งระยะยาว คือโครงการก่อสร้างประตูระบายน้ำบ้านแก่งหวาย ที่ตำบลชุมแสง อำเภอวังจันทร์ จังหวัดระยอง โดยก่อสร้างประตูระบายน้ำ ๑ แห่ง บานระบายขนาด กว้าง ๖ เมตร สูง ๔.๕ เมตร จำนวน ๕ บาน เพื่อยกระดับน้ำในคลองสะพานให้สูงขึ้น และเพิ่มปริมาณน้ำกักเก็บในคลองสะพาน รวมถึงใช้ในการกักเก็บน้ำในช่วงฤดูแล้งสำหรับเกษตรกรผู้ใช้น้ำกว่า ๙๐๐ ไร่
และยังจะช่วยเพิ่มประสิทธิภาพในการบริหารจัดการน้ำในอ่างเก็บน้ำประแสร์ สำหรับสนับสนุนความต้องการใช้น้ำตามโครงการพัฒนาระเบียงเศรษฐกิจภาคตะวันออก โดยคาดว่าจะสามารถสูบผันน้ำจากคลองสะพานได้ถึงปีละ ๕๐ ล้านลบ.ม. เเละมีพื้นที่การเกษตรได้รับประโยชน์ถึง ๙๐๐ ไร่ โดยโครงการดังกล่าวได้รับการพิจารณาความเหมาะสมแล้ว
รมช.ธรรมนัส มอบหนังสือ ส.ป.ก.๔-๐๑ แก่พี่น้องเกษตรกร เพื่อพัฒนาอาชีพเกษตรกรรม และสร้างรายได้ให้เกษตรกร ร้อยเอก ธรรมนัส พรหมเผ่า รัฐมนตรีช่วยว่าการกระทรวงเกษตรและสหกรณ์ เปิดเผยภายหลังเป็นประธานพิธีมอบหนังสืออนุญาตให้เข้าทำประโยชน์ในเขตปฏิรูปที่ดิน (ส.ป.ก. ๔-๐๑) และบัตรดินดี แก่เกษตรกร ณ โรงเรียนบ้านปากแพรก ต.ละหาร อ.ปลวกแดง จ.ระยอง ว่า กระทรวงเกษตรและสหกรณ์ โดย สำนักงานการปฏิรูปที่ดินเพื่อเกษตรกรรม
มีนโยบายในการฟื้นฟูทรัพยากรธรรมชาติและการรักษาสิ่งแวดล้อม เพื่อสร้างการเติบโตอย่างยั่งยืน พร้อมปรับปรุงระบบที่ดินทำกินและลดความเหลื่อมล้ำด้านการถือครองที่ดิน โดยจัดสรรที่ดินทำกินและที่อยู่อาศัยให้แก่ประชาชนที่ยากไร้ และกระจายสิทธิการถือครองที่ดิน พร้อมพัฒนาด้านการเกษตร ซึ่งสามารถสร้างรายได้ให้แก่เกษตรกรให้มีความเป็นอยู่ที่ดีขึ้น
"ในวันนี้ได้มามอบหนังสืออนุญาตให้เข้าทำประโยชน์ในที่ดิน (ส.ป.ก.๔-๐๑) ให้แก่เกษตรกรจำนวน ๘๐ ราย ๙๙๑ ไร่และมอบบัตรดินดี จำนวน ๒๐ ราย เพื่อต้องการให้เกษตรกรมีเอกสารสิทธิ์ในการเข้าทำประโยชน์ในที่ดิน ให้เกษตรกรได้รับโอกาสและความเสมอภาคทางสังคม มีที่ดินในการประกอบอาชีพเกษตรกรรม พร้อมทั้งช่วยเหลือเกษตรกรในเขตปฏิรูปที่ดินที่อยู่ห่างไกลจากการบริการของสำนักงานการปฏิรูปที่ดินจังหวัดระยอง
เป็นการช่วยลดค่าใช้จ่ายและประหยัดเวลาในการเดินทางมาติดต่อราชการอีกด้วย" ร้อยเอก ธรรมนัส กล่าว สำนักงานการปฏิรูปที่ดินจังหวัดระยอง (ส.ป.ก.ระยอง) มีพื้นที่ดำเนินการในเขตปฏิรูปที่ดิน ประมาณ ๑๐๕,๔๓๐ ไร่และได้ดำเนินการจัดที่ดินให้เกษตรกร ไปแล้วจำนวน ๔,๖๒๑ ราย ๕,๔๔๘ แปลง ๘๑,๒๕๓ ไร่ โดยแยกเป็นพื้นที่เกษตรกรรม จำนวน ๔,๔๑๖ ราย ๕,๒๐๐ แปลง เนื้อที่ ๘๑,๑๐๘ ไร่
และพื้นที่ที่อยู่อาศัย จำนวน ๒๐๕ ราย ๒๔๘ แปลง เนื้อที่๑๔๕ ไร่  และได้ร่วมปลูกต้นไม้ในโครงการปลูกไม้ยืนต้นเพื่อการอนุรักษ์ดินและน้ำเฉลิมพระเกียรติฯ พระบาทสมเด็จพระวชิรเกล้าเจ้าอยู่หัว เนื่องในโอกาสวันเฉลิมพระชนมพรรษา ๖๘ พรรษาอีกด้วยกระทรวงเกษตรฯ สร้างนวัตกรรมแอปพลิเคชัน"รู้จริง พืช ดิน ปุ๋ย" กระทรวงเกษตรฯ ดึงกูรูพืช-ดินผนึกกำลังสร้างนวัตกรรมแอปพลิเคชัน"รู้จริง พืช ดิน ปุ๋ย"
กระทรวงเกษตรฯ โดย กรมวิชาการเกษตร ผสานองค์ความรู้ กรมพัฒนาที่ดิน สร้างสุดยอดแอปพลิเคชัน"รู้จริง พืช ดิน ปุ๋ย"โชว์แอฟฯ เดียวในประเทศไทยให้คำแนะนำสูตรปุ๋ยและอัตราการใช้ที่เหมาะสมกับพืชและดินครบถ้วน รู้ผลแบบเรียลไทม์  แม่นยำใช้งานง่ายไม่ต้องเสียเวลาเก็บตัวอย่างดินรอผลตรวจอีกต่อไป  มั่นใจแอฟฯ ผู้ช่วยตัวจริงลดต้นทุนใช้ปุ๋ยให้เกษตรกร พร้อมเปิดตัวแอปฯ ให้บริการแล้วกว่า ๖๐ ชนิดพืชครอบคลุมทุกพื้นที่ทั่วประเทศ
นายอนันต์  สุวรรณรัตน์  ปลัดกระทรวงเกษตรและสหกรณ์  เปิดเผยว่า ประเทศไทยมีพื้นที่เกษตรกรรมมากกว่า ๑๔๙ ล้านไร่  แต่พื้นที่ปลูกพืชส่วนใหญ่ธาตุอาหารในดินถูกพืชดึงไปใช้ประโยชน์และขาดการปรับปรุงบำรุงดิน  ทำให้ผลผลิตพืชลดน้อยลง  เกษตรกรจึงต้องพึ่งพาการใช้ปุ๋ยเคมีเพื่อเพิ่มผลผลิตโดยมีความเชื่อว่าหากใส่ปุ๋ยเคมีในปริมาณมากจะทำให้พืชให้ผลผลิตมากหรือบางรายใส่ตามความเคยชิน
เป็นสาเหตุสำคัญที่ทำให้เกษตรกรมีต้นทุนการผลิตจากการใช้ปุ๋ยที่สูงขึ้นซึ่งหลักการใส่ปุ๋ยเพื่อให้พืชได้รับประโยชน์อย่างมีประสิทธิภาพตามหลักวิชาการเกษตรกรต้องรู้จักศักยภาพของดินในพื้นที่ต้องการปลูกพืชก่อนว่ามีความสมบูรณ์มากน้อยเพียงใดเนื่องจากการใส่ปุ๋ยจำเป็นต้องพิจารณาความต้องการธาตุอาหารของพืชร่วมกับคุณลักษณะของดิน   ซึ่งนอกจากจะช่วยให้พืชได้รับธาตุอาหารตรงตามความต้องการแล้วยังช่วยประหยัดต้นทุนการใช้ปุ๋ยให้เกษตรกรได้อย่างมากอีกด้วย
กระทรวงเกษตรและสหกรณ์มีนโยบายที่ชัดเจนในการส่งเสริมองค์ความรู้และเทคโนโลยีเพื่อช่วยลดต้นทุนการผลิตให้แก่เกษตรกรดังนั้นจึงมีแนวคิดให้กรมวิชาการเกษตรซึ่งมีองค์ความรู้ทางวิชาการความต้องการธาตุอาหารเพื่อส่งเสริมการเจริญเติบโตของพืชแต่ละชนิดและแต่ละช่วงเวลาการเจริญเติบโต ในขณะที่กรมพัฒนาที่ดินมีฐานข้อมูลชุดดินอยู่ทั่วประเทศมากกว่า ๓๐๐ ชนิดโดยให้ทั้ง ๒ หน่วยงาน
นำองค์ความรู้ทั้งด้านพืชและดินมาผนวกกันจัดทำเป็นฐานข้อมูลให้คำแนะนำการใส่ปุ๋ยที่ถูกชนิดและในอัตราที่เหมาะสมต่อความต้องการของพืชและตรงกับศักยภาพของดินโดยมีหลักคิดที่สำคัญว่าต้องเป็นเทคโนโลยีที่เกษตรกรสามารถเข้าถึงองค์ความรู้ทั้งด้านพืช ดิน และปุ๋ย ได้อย่างครบถ้วนสะดวกรวดเร็วมีความแม่นยำ  ใช้งานง่าย ที่สำคัญต้องประหยัดเวลาและค่าใช้จ่ายให้เกษตรกร
กลุ่มโฆษกและวิเคราะห์ข่าว กองเกษตรสารนิเทศ สำนักงานปลัดกระทรวงเกษตรและสหกรณ์ โทร ๐๒ ๒๘๑ ๐๘๕๙ ต่อ ๑๓๗ แฟกส์ ๐๒ ๒๘๒๒๘๗๑ กรมบัญชีกลางแจงกรณีข้อวิจารณ์การจ่ายเบี้ยยังชีพผู้สูงอายุ-เบี้ยความพิการล่าช้า ตามที่ประธานชมรมพัฒนาชุมชน องค์กรปกครองส่วนท้องถิ่น (แห่งประเทศไทย) เผยผ่านเพจ "ชมรมพัฒนาชุมชน องค์กรปกครองส่วนท้องถิ่น" กรณีการจ่ายเบี้ยยังชีพผู้สูงอายุและเบี้ยความพิการประจำเดือน ก.ย.๒๕๖๓
ที่เลื่อนการโอนเงินจากวันที่ ๑๐ ก.ย. เป็นภายในเดือน ก.ย.๒๕๖๓ นายภูมิศักดิ์ อรัญญาเกษมสุข อธิบดีกรมบัญชีกลาง เปิดเผยว่า ตามที่นายชัชวาลย์ วงศ์สวรรค์ ประธานชมรมพัฒนาชุมชน องค์กรปกครองส่วนท้องถิ่น (แห่งประเทศไทย) เปิดเผยผ่านเพจ "ชมรมพัฒนาชุมชน องค์กรปกครองส่วนท้องถิ่น" กรณีการจ่ายเบี้ยยังชีพผู้สูงอายุและเบี้ยความพิการประจำเดือน ก.ย. ๒๕๖๓ ที่เลื่อนการโอนเงินจากวันที่ ๑๐ ก.ย. เป็นภายในเดือน ก.ย.๒๕๖๓
ว่า หากกรมบัญชีกลางไม่มีความพร้อมในการดำเนินการเรื่องดังกล่าวก็ไม่ควรโยนความผิดให้องค์กรปกครองส่วนท้องถิ่น (อปท.) พร้อมเสนอให้โอนหน้าที่จ่ายเบี้ยยังชีพผู้สูงอายุและเบี้ยความพิการกลับมาที่กรมส่งเสริมการปกครองท้องถิ่น กระทรวงมหาดไทยเหมือนเดิม นอกจากนี้ยังตั้งข้อสังเกตว่าเหตุใดกรมบัญชีกลางไม่โอนเงินเบี้ยยังชีพผู้สูงอายุและเบี้ยความพิการให้ผู้มีสิทธิ ทั้ง ๆ ที่ก่อนหน้านี้ กรมบัญชีกลางเคยระบุว่าหากงบประมาณไม่เพียงพอ
จะนำเงินทดรองราชการฯ ที่มีวงเงิน ๑,๕๐๐ ล้านบาท มาสำรองจ่ายเบี้ยยังชีพทั้ง ๒ ส่วนได้ทันที จากนั้นจึงไปเรียกเก็บคืนจากกรมส่งเสริมการปกครองท้องถิ่น ทำให้มีคำถามว่าเงินทดรองราชการ ๑,๕๐๐ ล้านบาท หายไปไหน นั้น "กรมบัญชีกลางขอชี้แจงว่า กรมบัญชีกลางและกรมส่งเสริมการปกครองท้องถิ่น (สถ.) ได้กำหนดปฏิทินการทำงานสำหรับการจ่ายเงินเบี้ยยังชีพผู้สูงอายุและเบี้ยความพิการ ขององค์กรปกครองส่วนท้องถิ่น
ประจำปีงบประมาณ พ.ศ. ๒๕๖๓ โดยกำหนดระยะเวลาในการดำเนินการร่วมกันในแต่ละเดือน เพื่อให้สามารถจ่ายเงินให้แก่ผู้มีสิทธิตามวันที่กำหนด ซึ่งการดำเนินการโอนเงินให้ผู้มีสิทธิแต่ละเดือนนั้น จะจัดสรรให้องค์การบริหารส่วนตำบล (อบต.) และเทศบาล จำนวน ๗,๗๗๔ แห่ง (ไม่รวม อบจ.)  ตามจำนวนที่ต้องจ่ายเงินให้แก่ผู้มีสิทธิครบทุกแห่ง ในการเบิกเงินแต่ละครั้ง ตามปฏิทินการทำงานข้างต้น
ซึ่งตามขั้นตอนการดำเนินการ กรมบัญชีกลางจะต้องตรวจสอบงบประมาณ เพื่อเบิกจ่ายให้ผู้มีสิทธิตามปฏิทินการจ่าย และเมื่อตรวจสอบงบประมาณในเดือนกันยายน ๒๕๖๓ พบว่าไม่เพียงพอ สถ.จึงต้องจัดสรรเพิ่ม แต่เนื่องจากการเปลี่ยนแปลงงบประมาณของ สถ. ต้องดำเนินการตามกระบวนการบริหารงบประมาณ ทำให้ระยะเวลาการจ่ายเงินเบี้ยยังชีพผู้สูงอายุและเบี้ยความพิการคลาดเคลื่อนไปจากปฏิทินการทำงาน" อธิบดีกรมบัญชีกลาง กล่าว
อธิบดีกรมบัญชีกลาง กล่าวเพิ่มเติมว่า "กรณีวงเงิน ๑,๕๐๐ ล้านบาท ที่ยังไม่ได้มีการใช้ เนื่องจาก สถ.ได้ดำเนินกระบวนการโอนเปลี่ยนแปลงงบประมาณเพียงพอเเล้ว จึงไม่มีความจำเป็นต้องใช้เงินทดรองราชการ สำหรับแนวทางการแก้ไขกรณีดังกล่าว ขอความร่วมมือให้พิจารณาจัดสรรงบประมาณในแต่ละปีให้มีความครอบคลุม เพื่อจะจ่ายให้แก่ผู้มีสิทธิ อย่างถูกต้อง เป็นไปตามขั้นตอนและระยะเวลาตามที่กำหนดไว้"
ปลัดฯ กอบชัย เป็นประธานการประชุม การขับเคลื่อนการให้บริการประชาชนผ่านระบบอิเล็กทรอนิกส์ของรัฐ นายกอบชัย สังสิทธิสวัสดิ์ ปลัดกระทรวงอุตสาหกรรม เป็นประธานการประชุม การขับเคลื่อนการให้บริการประชาชนผ่านระบบอิเล็กทรอนิกส์ ของรัฐ ณ ห้องประชุมชุณหะวัณ สำนักงานปลัดกระทรวงอุตสาหกรรม
วันนี้ (๑๕ กันยายน ๒๕๖๓) นายกอบชัย สังสิทธิสวัสดิ์ ปลัดกระทรวงอุตสาหกรรม เป็นประธานการประชุม การขับเคลื่อนการให้บริการประชาชนผ่านระบบอิเล็กทรอนิกส์ ของรัฐ โดยมี นางวรวรรณ ชิตอรุณ รองปลัดกระทรวงอุตสาหกรรม นายสหวัฒน์ โสภา ผู้ช่วยปลัดกระทรวงอุตสาหกรรม และคณะผู้บริหารกระทรวงอุตสาหกรรม เข้าร่วม ณ ห้องประชุมชุณหะวัณ สำนักงานปลัดกระทรวงอุตสาหกรรม
สำหรับการประชุมดังกล่าว เป็นแผนการบริหารเพื่อเตรียมความพร้อมต่อสภาวะวิกฤติ โดยมุ่งเน้นการนำระบบบริการอิเล็กทรอนิกส์ รวมทั้งเทคโนโลยีดิจิทัลมาใช้ในการบริหารงานและให้บริการประชาชน ทั้งนี้ การพัฒนาระบบราชการจำเป็นต้องเร่งรัดปรับเปลี่ยนการทำงานของภาครัฐ ให้มีความพร้อมเพื่อตอบสนองต่อการเปลี่ยนแปลงในอนาคต
สถานบริการสาธารณสุข ดูแลประชาชนจากน้ำหลาก
กระทรวงสาธารณสุข ให้สถานพยาบาลทุกแห่งดูแลประชาชนที่ได้รับผลกระทบจากน้ำท่วม น้ำป่าไหลหลาก  สั่งการเตรียมพร้อมรับมือหากเกิดน้ำท่วม น้ำหลากซ้ำ ส่วนโรงพยาบาลส่งเสริมสุขภาพตำบลในจังหวัดน่านที่ถูกน้ำท่วม ๕ แห่ง เปิดบริการได้ปกติ วันนี้ (๒๔ สิงหาคม ๒๕๖๓) นายแพทย์สุขุม กาญจนพิมาย ปลัดกระทรวงสาธารณสุข ให้สัมภาษณ์ว่า สถานการณ์น้ำท่วมฉับพลัน น้ำป่าไหลหลาก
จากฝนตกหนักในช่วงวันที่ ๒๐ สิงหาคม ๒๕๖๓ จนถึงวันนี้ มีพื้นที่ ๑๐ จังหวัดที่ได้รับผลกระทบ ได้สั่งการให้สำนักงานสาธารณสุขจังหวัด และโรงพยาบาลทุกแห่ง ส่งเจ้าหน้าที่สาธารณสุข ออกเยี่ยมบ้านดูแลผู้ที่ได้รับผลกระทบ โดยเฉพาะผู้ป่วยโรคเรื้อรัง เด็กเล็ก หญิงตั้งครรภ์ และติดตามสถานการณ์จากกรมอุตุนิยมวิทยาอย่างใกล้ชิดเนื่องจากจะยังคงมีฝนตกต่อเนื่องตลอดทั้งสัปดาห์ โดยบูรณาการการทำงานกับหน่วยงานในพื้นที่
เตรียมพร้อมดูแลประชาชนหากมีเหตุการณ์น้ำท่วม น้ำหลากซ้ำตามแผนที่วางไว้ เพื่อป้องกันความเสียหายสถานพยาบาล ไม่กระทบบริการประชาชน ขนย้ายยาเวชภัณฑ์ เครื่องมือแพทย์ไว้ในที่ปลอดภัย จัดเตรียมทรัพยากรที่จำเป็นให้เพียงพอ เตรียมแผนและระบบส่งต่อผู้ป่วย จัดหาพื้นที่ให้บริการสำรอง และเตรียมหน่วยแพทย์เคลื่อนที่ พร้อมออกปฏิบัติการดูแลช่วยเหลือผู้ประสบภัยตลอด ๒๔ ชั่วโมง
สำหรับสถานบริการสาธารณสุข ได้รับรายงานว่ามีโรงพยาบาลส่งเสริมสุขภาพตำบลในจังหวัดน่านได้รับผลกระทบ ๕ แห่ง ได้แก่ รพ.สต.ไหล่น่าน และรพ.สต.น้ำปั้ว อ.เวียงสา อาคาร สิ่งของเสียหาย, รพ.สต.ม่วงตึ๊ด และรพ.สต.บ้านดงป่าสัก อ.ภูเพียง น้ำท่วมชั้นล่างอาคาร, รพ.สต.ตำบลนาซาว อ.เมืองน่าน น้ำท่วมขังพื้นที่โดยรอบ ขณะนี้ สถานการณ์เข้าสู่ภาวะปกติ เปิดให้บริการได้
ส่วนที่จังหวัดสุโขทัยที่ได้รับผลกระทบจากแม่น้ำยม น้ำสูงขึ้นอย่างรวดเร็ว เอ่อล้นตลิ่ง นั้น สำนักงานสาธารณสุขจังหวัดได้เปิดศูนย์ปฏิบัติการด้านการแพทย์และสาธารณสุข ให้การช่วยเหลือประชาชน ขณะนี้ โรงพยาบาลทั้ง ๙ แห่ง และรพ.สต. ๑๑๘ แห่ง ไม่ได้รับผลกระทบ เปิดบริการได้ตามปกติ
พม. จับมือ รง. เตรียมที่อยู่อาศัยให้เช่าเริ่มต้น ๙๙๙ บาทต่อเดือน เพื่อผู้ใช้แรงงานในพื้นที่ อีอีซี และเขตอุตสาหกรรม วันนี้ (๒๔ ส.ค. ๖๓) เวลา ๑๐.๐๐ น. นายจุติ ไกรฤกษ์ รัฐมนตรีว่าการกระทรวงการพัฒนาสังคมและความมั่นคงของมนุษย์ (รมว.พม.) ลงพื้นที่ จ.ชลบุรี เพื่อประชุมหารือร่วมกับ นายสุชาติ ชมกลิ่น รัฐมนตรีว่าการกระทรวงแรงงาน เกี่ยวกับ ความร่วมมือในการขับเคลื่อนงานด้านที่อยู่อาศัย สำหรับผู้มีรายได้น้อย
และผู้ใช้แรงงานภาคอุตสาหกรรมในพื้นที่พัฒนาพิเศษภาคตะวันออก และเขตพื้นที่อุตสาหกรรม ณ โครงการบ้านเอื้ออาทรจังหวัดชลบุรี (ศรีราชา) ต.สุรศักดิ์ อ.ศรีราชา จ.ชลบุรี นายจุติ กล่าวว่า ด้วยสถานการณ์การแพร่ระบาดของโรคติดเชื้อไวรัสโคโรนา ๒๐๑๙ (โควิด-๑๙) ได้ส่งผลกระทบโดยตรงต่อสภาพเศรษฐกิจและสังคม ทำให้ประชาชนจำนวนมากต้องว่างงาน ส่งผลต่อรายได้ที่ลดลง และการดำรงชีวิตประจำวัน
ทั้งนี้ เพื่อเป็นการบรรเทาปัญหาความเดือดร้อนด้านเศรษฐกิจและสังคม กระทรวงการพัฒนาสังคมและความมั่นคงของมนุษย์ (พม.) และกระทรวงแรงงาน (รง.) จึงมีความร่วมมือในการขับเคลื่อนงานด้านที่อยู่อาศัยสำหรับผู้มีรายได้น้อย เพื่อโอกาสในการเข้าถึงสวัสดิการและบริการของรัฐ ภายใต้โครงการสร้างความมั่นคงด้านที่อยู่อาศัยสำหรับประชาชนกลุ่มผู้มีรายได้น้อย
และผู้ใช้แรงงานภาคอุตสาหกรรมในเขตพื้นที่พัฒนาพิเศษภาคตะวันออก และเขตพื้นที่อุตสาหกรรม ได้มีที่อยู่อาศัยเป็นของตนเอง เพื่อเป็นการลดรายจ่ายภาคครัวเรือนและบรรเทาปัญหาเศรษฐกิจฐานรากทันที นายจุติ กล่าวต่อไปว่า กระทรวง พม. โดยการเคหะแห่งชาติ (กคช.) มีภารกิจสำคัญในการพัฒนาที่อยู่อาศัยสำหรับผู้มีรายได้น้อยและรายได้ปานกลาง ซึ่งขณะนี้ มีการพัฒนาที่อยู่อาศัยทั่วประเทศแล้วกว่า ๗ แสนหน่วย
ตามนโยบายของรัฐบาล ภายใต้แผนยุทธศาสตร์การพัฒนาที่อยู่อาศัย ๑๐ ปี (พ.ศ. ๒๕๕๙ - ๒๕๖๘) ทั้งนี้ ตนได้มอบหมายให้ กคช. ขับเคลื่อนโครงการความร่วมมือด้านที่อยู่อาศัยสำหรับผู้มีรายได้น้อย ร่วมกับ กระทรวงแรงงาน เพื่อจัดหาที่พักอาศัยราคาถูกให้กับผู้มีรายได้น้อย และผู้ใช้แรงงานภาคอุตสาหกรรมในเขตพื้นที่พัฒนาพิเศษภาคตะวันออก และเขตพื้นที่อุตสาหกรรม ได้มีที่อยู่อาศัยเป็นของตนเอง โดยแบ่งออกเป็น ๓ ทางเลือก
ได้แก่ ๑) การเช่า โดยเริ่มต้น ๙๙๙ บาทต่อเดือน ๒) การเช่าซื้อ ด้วยดอกเบี้ย ร้อยละ ๐ ในปีแรก และ ๓) ด้วยราคาขายเริ่มต้น ๓.๙ แสนบาท ทั้งนี้ มีโครงการที่อยู่อาศัยในเขตพื้นที่พัฒนาพิเศษภาคตะวันออก ได้แก่ จังหวัดชลบุรี ระยอง และฉะเชิงเทรา จำนวนทั้งสิ้น ๑๑ โครงการ รวม ๖๘๖ หน่วย และ โครงการที่อยู่อาศัยเขตพื้นที่เขตอุตสาหกรรม ได้แก่ จังหวัดปทุมธานี สมุทรปราการ สมุทรสาคร และสระบุรี จำนวนทั้งสิ้น ๑๑ โครงการ รวม ๓๓๐ หน่วย
นายจุติ กล่าวต่อไปอีกว่า รัฐบาลได้มอบหมายให้กระทรวง พม. และกระทรวง รง. ร่วมกันจัดหาที่อยู่อาศัยให้กับกลุ่มผู้มีรายได้น้อย ที่เป็นผู้ใช้แรงงานและผู้มีอาชีพอิสระ เพื่อให้สามารถหาที่อยู่อาศัยในช่วงของการฟื้นฟูเศรษฐกิจหลังสถานการณ์การแพร่ระบาดของโรคโควิด-๑๙ ซึ่งรัฐบาลกำลังขับเคลื่อนอยู่ในขณะนี้ เพื่อลดความเหลื่อมล้ำทางเศรษฐกิจและสังคม
โดยเฉพาะการช่วยบรรเทาความเดือดร้อนด้วยการลดค่าใช้จ่ายประจำเดือนของผู้อยู่อาศัยจากเดือนละหลายพันบาท ให้เหลือเดือนละ ๙๙๙ บาท ซึ่งกระทรวง พม. โดย กคช. จะดำเนินการหาที่อยู่อาศัยที่มีคุณภาพให้กับประชาชน เพื่อยกระดับคุณภาพชีวิตที่ดีในอนาคต นายจุติ กล่าวเพิ่มเติมว่า นอกจากนี้ ตนได้มอบกุญแจบ้านให้กับตัวแทนผู้เข้าร่วมโครงการบ้านเช่าราคาถูกในโครงการบ้านเอื้ออาทรจังหวัดชลบุรี (ศรีราชา)
ซึ่งจัดสร้างเป็นอาคารชุด ๓ ชั้น จำนวน ๑๒๒ หน่วย สำหรับผู้ที่สนใจสามารถเข้าร่วมโครงการบ้านราคาถูกของ กคช. โดยติดต่อสอบถามรายละเอียดเพิ่มเติมได้ที่ คอลเซ็นเตอร์ ๑๖๑๕ หรือสำนักงานของการเคหะแห่งชาติทั่วประเทศ นายกรัฐมนตรี เยี่ยมชมระบบจัดการป้องกันควบคุมโรคโควิด๑๙  สนามบินอู่ตะเภา
พลเอกประยุทธ์ จันทร์โอชา นายกรัฐมนตรี ให้กำลังใจเจ้าหน้าที่ด่านควบคุมโรค สนามบินนานาชาติ อู่ตะเภา สร้างความเชื่อมั่นมาตรการเฝ้าระวังป้องกันควบคุมโรค บ่ายวันนี้ (๒๔ สิงหาคม ๒๕๖๓) ที่ ท่าอากาศยานนานาชาติอู่ตะเภา จังหวัดระยอง พลเอกประยุทธ์ จันทร์โอชา นายกรัฐมนตรี ตรวจเยี่ยมให้กำลังใจเจ้าหน้าที่ที่ปฏิบัติงานพร้อมเยี่ยมชมมาตรการป้องกันควบคุมโรคติดเชื้อไวรัสโคโรนา ๒๐๑๙
ก่อนเข้าร่วมประชุมคณะรัฐมนตรีอย่างเป็นทางการนอกสถานที่ โดยมี นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข, ดร.สาธิต ปิตุเตชะ รัฐมนตรีช่วยว่าการกระทรวงสาธารณสุข และคณะผู้บริหารให้การต้อนรับโดยนายกรัฐมนตรีได้เยี่ยมชมจุดคัดกรอง ช่องทางด่านเข้าออกระหว่างประเทศ ทั้งนี้ผู้เดินทางทุกคนจะถูกคัดกรอง วัดอุณหภูมิร่างกายและตรวจสุขภาพตามที่กรมควบคุมโรคกำหนด
หากพบผู้เดินทางที่ไม่ผ่านการคัดกรอง คือมีอุณหภูมิร่างกายมากกว่า ๓๗.๓ องศาเซลเซียสหรือมีอาการตามนิยามผู้ป่วยเข้าเกณฑ์สอบสวนโรค จะถูกสอบสวนโรคที่ห้องแยกกัก และรายงานข้อมูลไปที่สำนักงานป้องกันควบคุมโรคที่ ๖ ชลบุรี กรมควบคุมโรค และสำนักงานสาธารณสุขจังหวัดระยอง เพื่อส่งต่อเข้ารับการรักษาในโรงพยาบาลตามระบบ และผู้เดินทางที่ผ่านการคัดกรองอุณหภูมิและเอกสารทางราชการแล้วจะต้องลงทะเบียนเช็คอิน
รับสัมภาระที่ทำลายเชื้อแล้ว และขึ้นรถขนส่งไปยังสถานที่กักตัวที่รัฐกำหนด หรือสถานที่กักตัวทางเลือก ครบ ๑๔ วัน โดยจะมีการตรวจหาเชื้อผู้เข้าพักทุกคน ระหว่างอยู่ในสถานที่กักตัวอย่างน้อย ๒ ครั้ง เพื่อยืนยันให้มั่นใจว่าจะไม่มีการแพร่เชื้อเพื่อความปลอดภัยนายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข กล่าวว่า รัฐบาลได้กำหนดให้ท่าอากาศยานนานาชาติอู่ตะเภา จังหวัดระยอง
มีภารกิจคัดกรองคนไทยที่เดินทางกลับประเทศ ก่อนเข้าสู่สถานที่กักตัวที่รัฐกำหนด โดยศูนย์ปฏิบัติการภาวะฉุกเฉินกระทรวงสาธารณสุข ได้เตรียมความพร้อม ทั้งมาตรการควบคุมป้องกัน บุคลากรและทรัพยากรที่เกี่ยวข้อง ทำงานร่วมกับหน่วยงานต่างๆ อาทิ กระทรวงกลาโหม กระทรวงมหาดไทย และการท่าอากาศยาน  ที่ผ่านมาได้คัดกรองผู้เดินทางและลูกเรือ
อาทิ คนไทยกลับบ้านที่เดินทางจากเมืองอู่ฮั่น สาธารณรัฐประชาชนจีน, กลุ่มนักเรียนแลกเปลี่ยน ชาวไทย จากประเทศสหรัฐอเมริกา และกลุ่มทหารอียิปต์ จากประเทศอียิปต์ จากข้อมูลผู้เดินทางและได้รับการคัดกรอง ในระหว่างวันที่ ๑ มกราคม - ๑๙ สิงหาคม ๒๕๖๓ มีจำนวน ๖๖๕ เที่ยวบิน รวม ๑๒๐,๓๒๙ ราย  ส่งตรวจหาเชื้อทั้งหมด ๕๘๐ ราย พบผู้ป่วยเข้าเกณฑ์สอบสวนโรค จำนวน ๒๖๙ ราย  ติดเชื้อโควิด ๑๙ จำนวน ๖ ราย
ขณะนี้ยังไม่มีรายงานผู้ป่วยรายใหม่เพิ่มขึ้นในจังหวัดระยอง และยังคงมาตรการเข้มข้นตรวจคัดกรองผู้เดินทางทุกคน เมื่อพบผู้ป่วยเข้าเกณฑ์สอบสวนโรคจะนำส่งเข้าสู่ระบบต่อไป นอกจากนี้ กระทรวงสาธารณสุขได้เตรียมเสนอโครงการยกระดับระบบบริการสุขภาพรองรับโรคอุบัติใหม่ในพื้นที่กลุ่มจังหวัด ภาคตะวันออก ๑ และพื้นที่ใกล้เคียงแก่คณะรัฐมนตรี เพื่อรองรับและเพิ่มศักยภาพการดูแลรักษาโรคอุบัติใหม่และโรคที่เกี่ยวข้อง
เนื่องจากในพื้นที่ดังกล่าวมีการขยายตัวรวดเร็วจากการเติบโตของภาคเศรษฐกิจและอุตสาหกรรม ทำให้มีประชาชนโยกย้ายถิ่นฐานเพื่อประกอบอาชีพ ส่งผลให้เข้าถึงบริการสาธารณสุขที่มีศักยภาพ คุณภาพดียิ่งขึ้น   ลดความแออัดในการเข้ารับบริการ และเชื่อมั่นในระบบสาธารณสุข
รายงานข่าวกรณีโรคติดเชื้อไวรัสโคโรนา ๒๐๑๙ (โควิด-๑๙) ประจำวันที่ ๒๔ สิงหาคม ๒๕๖๓ สถานการณ์ผู้ติดเชื้อไวรัสโคโรนา ๒๐๑๙ ในประเทศไทยวันนี้ มีผู้ติดเชื้อรายใหม่ ๒ ราย เป็นผู้ที่เดินทางต่างประเทศ (อินเดีย ๑ ราย, กาตาร์ ๑ ราย) และเข้ารับการเฝ้าระวังกักตัวในสถานที่รัฐจัดให้ ผู้ป่วยกลับบ้าน ๑ ราย ทำให้มีผู้ป่วยกลับบ้านสะสม ๓,๒๒๒ ราย หรือคิดเป็นร้อยละ ๙๔.๘๕ ของผู้ป่วยทั้งหมด
มีผู้ป่วยที่ยังรักษาอยู่ในโรงพยาบาล ๑๑๗ ราย หรือร้อยละ ๓.๔๔ ของผู้ป่วยทั้งหมด ไม่มีผู้เสียชีวิตเพิ่ม รวมผู้เสียชีวิตสะสม ๕๘ ราย ผู้ป่วยสะสมทั้งสิ้น ๓,๓๙๗ ราย สำหรับผู้ติดเชื้อรายใหม่วันนี้เดินทางมาจากอินเดีย ๑ ราย เป็นเพศชาย สัญชาติไทย อายุ ๓๕ ปี อาชีพนักศึกษา เดินทางถึงประเทศไทยวันที่ ๘ สิงหาคม ๒๕๖๓ เข้ากักตัวในสถานที่รัฐจัดให้ในกทม. พบเชื้อจากการตรวจครั้งที่ ๓ วันที่ ๒๑ สิงหาคม ๒๕๖๓ ให้ประวัติว่าเคยมีอาการป่วย
แต่ไม่ทราบผลการตรวจหาเชื้อ โดยก่อนหน้านี้พบผู้ติดเชื้อจากเที่ยวบินเดียวกัน ๒๐ ราย กาตาร์ ๑ ราย เป็นเพศชาย สัญชาติกาตาร์ อายุ ๗๑ ปี เดินทางมาพร้อมกับลูกชาย พบเชื้อจากการตรวจครั้งแรก วันที่ ๒๒ สิงหาคม ๒๕๖๓ ผลการตรวจก่อนเดินทางไม่พบเชื้อ อยู่ระหว่างการสอบสวนเพิ่มเติม
นายแพทย์ธนรักษ์ ผลิพัฒน์ รองอธิบดีกรมควบคุมโรค กล่าวว่า วันนี้ มีผู้ติดเชื้อรายใหม่เดินทางมาจากต่างประเทศ ๒ ราย ซึ่ง ๑ รายเป็นผู้ป่วยต่างชาติที่เดินทางมารักษาต่อเนื่อง กักตัวอยู่ใน ขณะนี้สถานการณ์ในประเทศไทยยังดีต่อเนื่อง ไม่พบผู้ติดเชื้อในประเทศเกือบ ๓ เดือน แต่การระบาดในต่างประเทศยังคงรุนแรงหลายประเทศ โดยประเทศอินเดียผู้ติดเชื้อรายใหม่มากที่สุด
วานนี้ (๒๓ สิงหาคม ๒๕๖๓) พบ ๖๑,๗๔๙ ราย รองลงมาคือ สหรัฐอเมริกาวันละ ๓๒,๗๑๘ รายแนวโน้มดีขึ้นเป็นลำดับ อันดับ ๓-๕ อยู่ในโซนอเมริกาใต้ คือ บราซิล ๒๓,๐๘๕ ราย เปรู ๙,๐๙๐ ราย โคลัมเบีย ๘,๐๔๔ ราย ซึ่งมีจำนวนผู้ป่วยต่อวันไม่มากแต่อัตราป่วยสูงเนื่องจากมีประชากรน้อย
สำหรับประเทศอังกฤษและสวีเดน ซึ่งมีนโยบายผ่อนปรนเรื่องการปิดประเทศ ให้ใช้ชีวิตตามปกติ เศรษฐกิจเดินต่อได้ จำนวนและอัตราป่วยลดลงตามลำดับแม้จะไม่ได้ล็อกดาวน์แล้ว สะท้อนให้เห็นว่าการล็อกดาวน์จะช่วยหยุดการแพร่ระบาดได้รวดเร็ว แต่หากไม่ต้องการล็อกดาวน์ ประชาชนจะต้องร่วมมือกันป้องกันการติดเชื้อทั้งปัจเจกบุคคล สถานประกอบการ ร้านค้า สถานที่ทำงาน ซึ่งจะช่วยชะลอการระบาดได้เป็นอย่างดี
สำหรับในอาเซียน อัตราป่วยสะสมสูงสุดคือสิงคโปร์ แต่แนวโน้มค่อนข้างดี ส่วนฟิลิปปินส์กับอินโดนีเซียมีแนวโน้มเพิ่มสูงขึ้นค่อนข้างเร็ว ส่วนเวียดนามพบผู้ป่วยเพิ่มขึ้นอีกระลอกหนึ่ง และเริ่มชะลอตัวแล้ว นายแพทย์ธนรักษ์กล่าวต่อว่า ในเดือนกันยายนจะมีวันหยุดยาว ๔ วัน มีคำแนะนำสำหรับการท่องเที่ยวให้ปลอดภัย โดยสถานประกอบการ/ผู้ดำเนินการที่เกี่ยวข้องกับการท่องเที่ยว ขอให้ศึกษาข้อมูลสถานการณ์โรคจากกระทรวงสาธารณสุขและ ศบค. คัดกรอง
วัดไข้ผู้รับบริการ หากพนักงานมีไข้ ไอ เจ็บคอให้หยุดพัก จัดให้มีการบันทึกประวัติการเข้าออกสถานที่ กำหนดให้ผู้รับบริการและพนักงานสวมหน้ากากอนามัยหรือหน้ากากผ้า กำหนดจำนวนผู้รับบริการ ๑๐ ตรม./คน รักษาระยะห่าง ๒ เมตร จัดระบบคิว ลดแออัด ที่สำคัญคือการล้างมือควรจัดหาอ่างล้างมือหรือเจลแอลกอฮอล์ เพิ่มความถี่การทำความสะอาด จัดระบบระบายอากาศให้อากาศถ่ายเท ซึ่งพบว่าสถานที่ปิด
ห้องปรับอากาศ มีโอกาสติดเชื้อมากกว่าสวนสาธารณะ ๑๙ เท่า ส่วนนักท่องเที่ยวนนักท่องเที่ยวขอให้เลือกบริษัทนำเที่ยว รถนำเที่ยว สถานที่ท่องเที่ยว ร้านค้าที่มีมาตรการป้องกันโรคได้มาตรฐาน  โดยตรวจสอบได้จากร้านค้า หรือบริการที่มีสัญลักษณ์ ซึ่งเป็นมาตรฐานความปลอดภัยด้านสุขอนามัยเพื่อนักท่องเที่ยว วัดไข้และสังเกตสุขภาพตนเองทุกวัน หากมีไข้ ๓๗.๕ องศาขึ้นไปงดเที่ยวและหลีกเลี่ยงการสัมผัสใกล้ชิดผู้อื่น
หลีกเลี่ยงสถานที่แออัด บันทึกประวัติการเข้าออกด้วยแอปพลิเคชัน หมอชนะ หรือไทยชนะ สวมหน้ากาก ล้างมือ หลีกเลี่ยงนำมือสัมผัสใบหน้า ตา จมูก ปาก กินอาหารปรุงสุกใหม่ ใช้เทคโนโลยีเพื่อลดความเสี่ยงในการท่องเที่ยว เช่น จองสถานที่ล่วงหน้า สำหรับการจัดการในสถานการณ์ขณะนี้ สิ่งสำคัญคือการจัดการความเสี่ยงทั้งของตนเอง สถานที่ทำงาน สถานที่ที่เดินทางไป หน่วยงานที่เกี่ยวข้องจัดสถานที่กักตัวทั้งสถานที่รัฐจัดให้
สถานกักตัวทางเลือก แยกผู้เดินทางจากต่างประเทศจากประชาชนกลุ่มอื่น ๆ ดูแลจัดการสถานที่ที่มีผู้คนหนาแน่น การประกอบศาสนกิจขนาดใหญ่ โรงเรียน และควบคุมดูแลพิเศษในโรงพยาบาล "ขอให้ประชาชนใช้ชีวิตอย่างมีสติ เศรษฐกิจและชีวิตจะเดินต่อไปได้ ถ้าพวกเราร่วมมือร่วมใจกัน กินของไทย ใช้ของไทย เที่ยวเมืองไทย ปฏิบัติตามมาตรการการป้องกันควบคุมโรค" นายแพทย์ธนรักษ์กล่าว
สธ.ตั้งคณะกรรมการหาข้อเท็จจริงกรณีหญิงเสียชีวิตหลังผ่าคลอด โดยให้ความเป็นธรรมทั้ง ๒ ฝ่าย กระทรวงสาธารณสุขตั้งคณะกรรมการหาข้อเท็จจริงกรณีหญิงเสียชีวิตหลังผ่าคลอด โดยจะให้ความเป็นธรรมทั้ง ๒ ฝ่าย และช่วยเหลือเยียวยา ตามพระราชบัญญัติหลักประกันสุขภาพแห่งชาติ มาตรา ๔๑
วันนี้ (๒๖ สิงหาคม ๒๕๖๓) ที่กระทรวงสาธารณสุข จ.นนทบุรี นายแพทย์พิศิษฐ์ ศรีประเสริฐ  รองปลัดกระทรวงสาธารณสุข พร้อมด้วยแพทย์หญิงอัมพร เบญจพลพิทักษ์ ผู้ตรวจราชการกระทรวงสาธารณสุข เขตบริการสุขภาพที่ ๕ ได้รับมอบหมายจาก ดร.สาธิต ปิตุเตชะ รัฐมนตรีช่วยว่าการกระทรวงสาธารณสุข ให้รับเรื่องร้องเรียนกรณีหญิงไทยอายุ ๓๓ ปี ผ่าคลอดที่โรงพยาบาลส่งเสริมสุขภาพศูนย์อนามัยที่ ๕ ราชบุรี เมื่อวันที่ ๒ สิงหาคม ๒๕๖๓ กลับมาเสียชีวิตขณะพักฟื้นที่บ้านได้เพียง ๑๕ วัน
นายแพทย์พิศิษฐ์กล่าวว่า กระทรวงสาธารณสุขได้ตั้งคณะกรรมการหาข้อเท็จจริง เพื่อให้ความเป็นธรรมทั้ง ๒ ฝ่าย ทั้งผู้รับผลกระทบและผู้ให้บริการโดยเร็วที่สุดและเร่งดำเนินการคือการช่วยเหลือเยียวยา ตามกระบวนการเยียวยาผู้ได้รับผลกระทบจากบริการสาธารณสุข ตามพระราชบัญญัติหลักประกันสุขภาพแห่งชาติ มาตรา ๔๑ และกฎหมายอื่น ๆ ที่เกี่ยวข้อง เบื้องต้นต้องรอผลจากสถาบันนิติเวชวิทยา โรงพยาบาลตำรวจเพื่อดำเนินการต่อไป
ดีอีเอส ยืนยัน "ไม่เลือกปฏิบัติ" แจ้งเตือนโซเชียล/ออนไลน์ ปิดกั้นเนื้อหาผิดกม. กระทรวงดิจิทัลฯ เผยทุกแพลตฟอร์มโซเชียลลบข้อมูลผิดกฎหมายตามคำสั่งศาลแล้วชุดแรกแล้วครบ ๑,๒๗๖ ยูอาร์แอล และวันนี้ส่งหนังสือแจ้งเตือนการติดตามการปิดกั้นตามคำสั่งศาล ไปยังสื่อสังคมออนไลน์/เว็บไซต์ เพื่อระงับการแพร่หลายข้อมูลคอมพิวเตอร์ที่ผิดกฎหมายอีก ๑,๐๒๔ ยูอาร์แอล ย้ำไม่มีการเลือกปฏิบัติ
เผยแนวโน้มเว็บ-โซเชียลผิดกฎหมายลดลง หลังเปิดให้ประชาชนแจ้งเบาะแสผ่านเพจ "อาสา จับตา ออนไลน์" นายพุทธิพงษ์ ปุณณกันต์ รัฐมนตรีว่าการกระทรวงดิจิทัลเพื่อเศรษฐกิจและสังคม (ดีอีเอส) เปิดเผยในการแถลงข่าวการระงับการแพร่หลายข้อมูลคอมพิวเตอร์ วันนี้ (๒๖ สิงหาคม ๒๕๖๓) ว่า กระทรวงฯ จะมีหนังสือแจ้งเตือนการติดตามการปิดกั้นตามคำสั่งศาลอีก จำนวน ๑,๐๒๔ รายการ (ยูอาร์แอล)
ไปยังสื่อสังคมออนไลน์/เว็บไซต์ต่างๆ แบ่งเป็น เฟซบุ๊ก จำนวน ๖๖๑ รายการ, ยูทูบ ๒๘๙  รายการ, ทวิตเตอร์ ๖๙ รายการ และเว็บอื่นๆ จำนวน ๕ รายการ โดยให้ความมั่นใจว่า มีการติดตามให้ทุกแพลตฟอร์มต้องปฏิบัติตามคำสั่งศาล กระทรวงฯ ไม่ได้เลือกปฏิบัติแต่อย่างใด
ที่ผ่านมา กระทรวงฯ มีการดำเนินการในเรื่องนี้อย่างต่อเนื่อง โดยเมื่อวันที่ ๑๐ สิงหาคม ๒๕๖๓ ได้ส่งหนังสือแจ้งเตือนผู้ให้บริการอินเทอร์เน็ตและผู้ให้บริการบนแพลตฟอร์มสังคมออนไลน์ เป็นจำนวน ๑,๒๗๖ ยูอาร์แอล โดยจากการติดตามความคืบหน้าเมื่อครบกำหนด ๑๕ วัน เมื่อวานนี้ (๒๕ สิงหาคม ๒๕๖๓) พบว่าทุกรายรวมถึงเฟซบุ๊ก ยูทูบ และ ติ๊กต่อก ให้ความร่วมมือดำเนินการลบยูอาร์แอลผิดกฎหมายตามคำสั่งศาลครบทั้ง ๑๐๐%
โดยในจำนวนนี้เป็นรายการที่อยู่บนเฟซบุ๊ก จำนวน ๑,๑๒๙ ยูอาร์แอล "กระทรวงฯ ขอย้ำว่าการดำเนินการในครั้งนี้ เป็นไปตามกระบวนการขั้นตอนตาม พ.ร.บ.ว่าด้วยการกระทําผิดเกี่ยวกับคอมพิวเตอร์  พ.ศ. ๒๕๕๐ และที่แก้ไขเพิ่มเติม และมีคำสั่งศาลอย่างถูกต้อง มิได้เป็นการข่มขู่ใดหรือกลั่นแกล้งอย่างใด" นายพุทธิพงษ์กล่าว
ทั้งนี้ เพจรอยัลลิสต์มาร์เก็ตเพลส ซึ่งเฟซบุ๊กสั่งปิดไปตามคำสั่งศาลตามกฎหมายประเทศไทย ก็เป็นหนึ่งในจำนวนดังกล่าว และยืนยันว่าการดำเนินการในเรื่องนี้ไม่ได้จำกัดเฉพาะประเด็นทางการเมือง แต่ในอีกหลายยูอาร์แอลที่มีคำสั่งศาลออกมา ยังครอบคลุมถึงด้านอื่นๆ ที่เมื่อผ่านการตรวจสอบแล้วว่าเข้าข่ายการกระทำความผิด ตาม พ.ร.บ. ว่าด้วยการกระทำความผิดทางคอมคอมพิวเตอร์ พ.ศ.๒๕๖๐
"กระทรวงฯ ไม่ได้คิดเอง หรือจะไปรังแกใคร เราทำตามกฎหมายประเทศไทย ทุกวันนี้โลกเปลี่ยนไป อธิปไตยของแต่ละประเทศไม่ได้จำกัดอยู่แค่พื้นที่เขตแดนอีกต่อไป เราต้องพูดถึงอธิปไตยไซเบอร์ เพราะไซเบอร์มาเร็ว ที่ผ่านมาเห็นได้ว่าสร้างความเสียหายอย่างต่อเนื่องให้กับประเทศไทย" นายพุทธิพงษ์กล่าว
ส่วนกรณีที่มีข้อวิตกกังวลจากบางกลุ่มว่า เฟซบุ๊ก อาจมีการฟ้องร้องไทยสำหรับกรณีการสั่งปิดกั้นเนื้อหาหรือเพจผิดกฎหมาย รวมทั้งอาจทำให้เฟซบุ๊ก ตัดสินใจยกเลิกการลงทุนในประเทศไทยนั้น โดยส่วนตัวมองในทางกลับกัน เนื่องจากการดำเนินการในเรื่องนี้ของประเทศไทย เป็นไปตามขั้นตอนและกฎหมายของประเทศไทย จดหมายแจ้งเตือนและขอความร่วมมือทุกฉบับที่ส่งไปยังผู้ให้บริการแพลตฟอร์มเพื่อลบหรือปิดกั้นยูอาร์แอลผิดกฎหมาย
จะมีการแนบคำสั่งศาลไปด้วย เพื่อเป็นข้อมูลและหลักฐานช่วยให้เจ้าของแพลตฟอร์มทำงานได้ง่ายขึ้น ไม่ถูกโจมตีว่าไปละเมิดสิทธิ์ผู้ใช้งาน อีกทั้งเป็นการตอกย้ำความศักดิ์ของกฎหมายประเทศไทย ที่จะช่วยเพิ่มความมั่นใจในการลงทุนของบริษัทต่างๆ ว่าจะได้รับการปฏิบัติตามกฎหมายอย่างเท่าเทียมกัน
นายพุทธิพงษ์ กล่าวถึงความคืบหน้าของเพจ "อาสา จับตา ออนไลน์" หลังเปิดตัวเป็นช่องทางให้ประชาชนส่งข้อมูลแจ้งเบาะแสสื่อสังคมออนไลน์/เว็บผิดกฎหมาย เพื่อนำเข้าสู่กระบวนการตรวจสอบทางกฎหมายว่า ตลอดกว่า ๓ สัปดาห์ที่ผ่านมา มียอดแจ้งเบาะแสเข้ามาเพิ่มขึ้นต่อเนื่อง และพบว่าข้อความที่ตรวจสอบแล้วเข้าข่ายผิดกฎหมาย เริ่มมีแนวโน้มลดลง
ทั้งนี้ สถิติระหว่างวันที่ ๑๕-๒๔ สิงหาคม ๒๕๖๓ มีผู้ส่งข้อมูลแจ้งเบาะแสสื่อสังคมออนไลน์/เว็บผิดกฎหมาย เข้ามาจำนวน ๒,๙๓๑ รายการ (ยูอาร์แอล) ในจำนวนนี้พบว่าเป็นรายการที่ซ้ำซ้อน/ไม่เข้าข้อกฏหมาย จำนวน ๑,๘๙๑ รายการ โดยตรวจสอบแล้วเข้าข้อกฎหมาย จำนวน ๖๘๐ รายการ แบ่งเป็น เฟซบุ๊ก จำนวน ๔๓๔ รายการ ยูทูบ ๖๓ รายการ ทวิตเตอร์ ๕๐ รายการ และเว็บไซต์/อื่นๆ จำนวน ๑๓๓ รายการ
หลังผ่านกระบวนการตรวจสอบ ศาลมีคำสั่งแล้วทั้งสิ้น จำนวน ๓๕๔ รายการ (ยูอาร์แอล) และอยู่ระหว่างดำเนินการยื่นขอศาล ๓๒๖ รายการ ขณะที่ คงเหลือข้อมูลที่อยู่ระหว่างการตรวจสอบ จำนวน ๓๖๐ รายการ สำหรับตัวเลขรวมที่ได้รับการรับแจ้งเบาะแสจากประชาชน นับตั้งแต่วันเปิดตัวเพจ "อาสา จับตา ออนไลน์" เมื่อวันที่ ๓๑ กรกฎาคม -๒๔ สิงหาคม ๒๕๖๓ มีผู้ส่งข้อมูลแจ้งเบาะแสสื่อสังคมออนไลน์/เว็บผิดกฎหมาย เข้ามาทั้งสิ้น ๕,๙๔๓ รายการ
ในจำนวนนี้พบว่าเป็นรายการซ้ำซ้อน/ไม่เข้าข้อกฏหมาย ๓,๒๓๒ รายการ และตรวจสอบแล้วเข้าข้อกฎหมาย ๒,๒๖๐ รายการ โดยศาลมีคำสั่งแล้ว จำนวน ๑,๗๘๑ รายการ (เตรีนมส่งจนท.ตร./เจ้าของแพลตฟอร์ม), อยู่ระหว่างดำเนินการยื่นขอศาล ๔๗๙ รายการ และอยู่ระหว่างการตรวจสอบ ๔๕๑ รายการ
นายพุทธิพงษ์ กล่าวว่า น่าชื่นชมที่ประชาชนตื่นตัวให้ความร่วมมือช่วยกันดูแลสังคมออนไลน์ ซึ่งเป็นสิ่งสำคัญอย่างยิ่งที่จะช่วยลดจำนวนเนื้อหา/ข้อมูลที่ผิดกฎหมายหรือไม่เหมาะสมบนเครือข่ายโซเชียล/ออนไลน์ โดยมีข้อน่าสังเกตว่า แม้จะมีการแจ้งเบาะแสเข้ามาเพิ่มขึ้นเรื่อยๆ แต่หลังการตรวจสอบแล้ว พบว่าแนวโน้มของรายการที่เข้าข้อกฎหมาย และต้องเข้าสู่กระบวนการดำเนินการตามกฎหมาย การลบ หรือการสั่งปิด มีสัดส่วนที่ลดลง
เนื่องจากหลายรายการเป็นการรับแจ้งเบาะแสที่ซ้ำซ้อนกัน หรือไม่เข้าข้อกฎหมาย ถือเป็นความสำเร็จของการกระตุ้นให้ประชาชนเข้ามามีส่วนร่วมสาธารณะในการดูแลสังคมออนไลน์ ทั้งนี้ หากดูจากสถิติย้อนหลัง พบว่าช่วงสัปดาห์แรกของการเปิดเพจ "อาสา จับตา ออนไลน์" ได้รับแจ้งเบาะแสสื่อสังคมออนไลน์/เว็บผิดกฎหมาย จำนวน ๑,๐๕๐ รายการ (ยูอาร์แอล) ตรวจสอบพบว่าเข้าข่ายซึ่งเป็นการดำเนินการกระทำความผิดตามกฎหมาย
จำนวน ๓๑๗ รายการ หรือคิดเป็นสัดส่วนราว ๓๐% ของข้อมูลที่ได้รับแจ้ง จากนั้นในวันที่ ๗-๑๗ สิงหาคม ๒๕๖๓ มีผู้ส่งข้อมูลแจ้งเบาะแส จำนวน ๓,๐๘๓ รายการ เมื่อตรวจสอบแล้วพบว่าเข้าข่ายเป็นการกระทำผิดกฎหมาย คือมีความผิดตามพระราชบัญญัติว่าด้วยการกระทําผิดเกี่ยวกับคอมพิวเตอร์ พ.ศ. ๒๕๕๐ และที่แก้ไขเพิ่มเติม จำนวนทั้งสิ้น ๑,๓๙๕ รายการ หรือคิดเป็นสัดส่วน ๑ ใน ๓ ของข้อมูลที่มีการแจ้งเบาะแส
"ขณะที่ สัปดาห์ล่าสุดมีข้อมูลที่ผู้แจ้งเบาะแสเข้ามาเพิ่มขึ้นเป็น ๒ เท่าตัว แต่เมื่อเข้าสู่กระบวนการตรวจสอบแล้ว พบว่ามีรายการที่เข้าข่ายผิดกฎหมายไม่ถึง ๑ ใน ๔ เพราะส่วนใหญ่เป็นรายการซ้ำซ้อน และไม่เข้าข่าย แสดงว่ามีประชาชนจำนวนมากตื่นตัวที่จะแจ้งเบาะแสมาที่เพจเรา (อาสา จับตา ออนไลน์) เมื่อพบเห็นสื่อสังคมออนไลน์/เว็บไซต์ที่อาจผิดกฎหมายหรือไม่เหมาะสม
จึงพบรายการซ้ำซ้อนจำนวนมาก และสัดส่วนของเนื้อหา/เว็บที่ผิดกฎหมายก็ลดลง ทั้งนี้นับเป็นแนวโน้มที่ดีสำหรับการมีส่วนร่วมช่วยกันดูแลสังคมออนไลน์" นายพุทธิพงษ์กล่าว ขณะเดียวกัน กระทรวงฯ และหน่วยงานที่เกี่ยวข้องก็ให้ความสำคัญกับการเร่งดำเนินการสืบหา และเก็บหลักฐานการกระทำผิดในสื่อออนไลน์ โดยตั้งกฎเหล็กไว้ว่าการปิดกั้น จะต้องเสร็จสิ้นภายใน ๔๘ ชั่วโมง เพื่อส่งให้ศาลอนุมัติคำสั่ง
และปิดเว็บ ลบเนื้อหา หรือส่งให้เจ้าหน้าที่ตำรวจดำเนินคดี รวมถึงให้มีการจัดนิติกรเวร เป็นผู้แจ้งความในกรณีที่เป็นการกระทำความผิดตาม พ.ร.บ. ว่าด้วยการกระทำความผิดทางคอมคอมพิวเตอร์ พ.ศ.๒๕๖๐ "ประชาชนสามารถช่วยกันแจ้งข้อมูลเบาะแส ร้องเรียน รวมทั้งขอคำปรึกษาเมื่อพบเห็นเว็บไซต์หรือสื่อสังคมออนไลน์ที่มีเนื้อหาผิดกฎหมายได้ที่เพจ "อาสา จับตา ออนไลน์" ทาง อินบ๊อกซ์
จะมีเจ้าหน้าที่รับเรื่องและตรวจสอบตลอด ๒๔ ชั่วโมง พิจารณาข้อมูลร้องเรียนตามข้อกฎหมายและตอบกลับโดยเร็ว" นายพุทธิพงษ์กล่าว กระทรวงสาธารณสุข และภาคีเครือข่าย จัดงานมหกรรมสมุนไพรแห่งชาติ และการประชุมวิชาการประจำปีการแพทย์แผนไทย การแพทย์พื้นบ้าน และการแพทย์ทางเลือกแห่งชาติ ครั้งที่ ๑๗ ภายใต้หัวข้อ "นวดไทย สมุนไพรไทย สร้างสุขทุกวัย"
วันนี้ (๒๖ สิงหาคม ๒๕๖๓) ที่กระทรวงสาธารณสุข จ.นนทบุรี นายอนุทิน ชาญวีรกุล รองนายกรัฐมนตรีและรัฐมนตรีว่าการกระทรวงสาธารณสุข พร้อมด้วยนายแพทย์มรุต จิรเศรษฐสิริ อธิบดีกรมการแพทย์แผนไทยและการแพทย์ทางเลือก แถลงข่าว การจัดงานมหกรรมสมุนไพรแห่งชาติ และการประชุมวิชาการประจำปีการแพทย์แผนไทย การแพทย์พื้นบ้าน และการแพทย์ทางเลือกแห่งชาติ ครั้งที่ ๑๗ ว่า
การจัดงานสมุนไพรที่ผ่านมาได้รับความนิยมจากประชาชนเข้าชมปีละกว่า ๒๐๐,๐๐๐ ราย สำหรับการจัดงานในปีนี้จะแตกต่างจากปีที่ผ่านมาในรูปแบบปกติใหม่ ซึ่งเป็นไปตามมาตรการด้านความปลอดภัยตามมาตรฐานของกระทรวงสาธารณสุข โดยมีจุดคัดกรอง การวัดอุณหภูมิร่างกาย  พ่นมือทำความสะอาดด้วยสเปรย์แอลกอฮอล์ และสแกนแอปพลิเคชันไทยชนะ ก่อนเข้างาน กำหนดเส้นทางเข้า-ออก
เพื่อให้สามารถบริหารจัดการ การเว้นระยะห่าง  และผู้จัดงาน เจ้าหน้าที่ ผู้ประกอบการ ผู้เข้าชมงานทุกคน สวมหน้ากากอนามัยตลอดเวลาที่อยู่ในฮอลล์จัดแสดง กำหนดจำนวนคนเข้าชมงาน และถ่ายทอดกิจกรรมที่น่าสนใจ การอบรมตลาดความรู้ สาธิตการนวด การแสดงผลงานวิชาการ ผ่านทางเฟสบุ๊คไลฟ์กรมการแพทย์แผนไทย และมีคลินิกกัญชาทางการแพทย์แผนไทยให้บริการรักษาและจ่ายยาแบบวันสตอปเซอร์วิส จองคิวผ่านแอปพลิเคชัน
นายแพทย์มรุต จิรเศรษฐสิริ อธิบดีกรมการแพทย์แผนไทยและการแพทย์ทางเลือก กล่าวว่า กิจกรรมภายในงาน แบ่งเป็น ๔ โซน ได้แก่ โซนวิชาการ ประชุมวิชาการด้านการแพทย์แผนไทยและการแพทย์ทางเลือกที่น่าสนใจ เช่น การนวดไทย กัญชาทางการแพทย์ และแบบจำลองธุรกิจสมุนไพร ประกวดผลงานวิชาการการอบรมตลาดความรู้ ฟรี ๑๘ หลักสูตร โซนภูมิปัญญา อาทิ
นิทรรศการ "นวดไทย",ลานวัฒนธรรมส่งเสริมและเชิดชูภูมิปัญญาการนวดไทย, ภูมิทัศน์สวนสมุนไพรจำลอง และจัดแสดงเครื่องยาสมุนไพรที่เกี่ยวข้องกับการนวด, แจกหนังสือ/ กล้าไม้ /เมล็ดพันธุ์ฟ้าทะลายโจร โซนบริการ บริการตรวจ ปรึกษาสุขภาพฟรี และโซนผลิตภัณฑ์ ชิม ช้อป ผลิตภัณฑ์จากสมุนไพรและอาหารสุขภาพที่มีคุณภาพและมาตรฐาน กว่า ๕๐๐ ร้านค้า  อาทิ นวัตกรรมเซรั่มมันแกว
ช่วยให้ผิวพรรณเต่งตึง คงความเป็นหนุ่มสาว, ผลิตภัณฑ์สมุนไพรที่ก้าวไกลสู่ตลาดอินเตอร์จากร้านการบูร พร้อมเปิดตัวการใช้แอปพลิเคชันนวดไทย จึงขอเชิญชวนประชาชนทุกท่าน ร่วมงานมหกรรมสมุนไพรแห่งชาติฯ ครั้งที่ ๑๗ ระหว่างวันที่ ๒ - ๖ กันยายน ๒๕๖๓ ตั้งแต่เวลา ๑๐.๐๐ - ๒๐.๐๐ น. ณ ศูนย์แสดงสินค้าและการประชุมอิมแพ็ค เมืองทองธานี  อาคาร ๑๐ - ๑๒
รายงานข่าวกรณีโรคติดเชื้อไวรัสโคโรนา ๒๐๑๙ (โควิด-๑๙) ประจำวันที่ ๒๖ สิงหาคม ๒๕๖๓ วันนี้ (๒๖ สิงหาคม ๒๕๖๓) ที่ศูนย์ปฏิบัติการฉุกเฉินด้านการแพทย์และสาธารณสุข กระทรวงสาธารณสุข จ.นนทบุรี นายแพทย์โสภณ เอี่ยมศิริถาวร ผู้อำนวยการกองโรคติดต่อทั่วไป กรมควบคุมโรค แถลงความคืบหน้าสถานการณ์ผู้ติดเชื้อไวรัสโคโรนา ๒๐๑๙ ในประเทศไทยวันนี้ มีผู้ติดเชื้อรายใหม่ ๑ ราย
เป็นผู้ที่เดินทางกลับจากประเทศอินเดีย และเข้ากักตัวในสถานที่รัฐจัดให้ มีผู้ป่วยกลับบ้านได้ ๘ ราย ทำให้มีผู้ป่วยกลับบ้านสะสม ๓,๒๓๗ ราย หรือคิดเป็นร้อยละ ๙๕.๑๒ ของผู้ป่วยทั้งหมด มีผู้ป่วยที่ยังรักษาอยู่ในโรงพยาบาล ๑๐๘ ราย หรือร้อยละ ๓.๑๗ ของผู้ป่วยทั้งหมด ไม่มีผู้เสียชีวิตเพิ่ม รวมผู้เสียชีวิตสะสม ๕๘ ราย ผู้ป่วยสะสมทั้งสิ้น ๓,๔๐๓ ราย
สำหรับผู้ติดเชื้อรายใหม่วันนี้ เป็นเพศหญิง อายุ ๓๘ ปี สัญชาติไทย อาชีพธุรกิจส่วนตัว เดินทางมาจากประเทศอินเดีย ถึงประเทศไทยเมื่อวันที่ ๘ สิงหาคม ๒๕๖๓ เข้ากักตัวในสถานที่รัฐจัดให้ ในกรุงเทพมหานคร พบเชื้อจากการตรวจในครั้งที่ ๒ วันที่ ๒๑ สิงหาคม ๒๕๖๓ (วันที่ ๑๓ ของการกักตัว) พบว่ามีอาการ คือ มีไข้ ไอ เจ็บคอ อ่อนเพลีย และจมูกไม่ได้รับกลิ่น ส่งเข้ารักษาที่โรงพยาบาลในกรุงเทพมหานคร โดยก่อนหน้านี้พบผู้ติดเชื้อจากเที่ยวบินเดียวกัน ๒๑ ราย
นายแพทย์โสภณ กล่าวว่า ในช่วงวันหยุดยาว ๔-๗ กันยายน ๒๕๖๓ คาดว่าจะมีประชาชนส่วนใหญ่ออกเดินทาง เกิดการรวมตัวของคนจำนวนมากในสถานที่ท่องเที่ยวต่างๆ แม้ว่าขณะนี้ประเทศไทยจะไม่พบผู้ติดเชื้อในประเทศมาระยะหนึ่งแล้ว ถือว่ายังมีความเสี่ยงต่อการติดเชื้อโควิด ๑๙ อยู่ในระดับต่ำ ขอให้นักท่องเที่ยวทุกคนอย่าประมาท รักษามาตรการป้องกันตนเองอย่างเคร่งครัด
สวมหน้ากากอนามัย/หน้ากากผ้า ล้างมือบ่อยๆ หลีกเลี่ยงสถานที่มีคนแออัด หากมีอาการป่วยขอให้อยู่บ้าน ที่สำคัญเมื่อใช้บริการในสถานที่ต่างๆ ให้แสกน คิวอาร์โค้ดไทยชนะ เพราะเมื่อพบผู้ติดเชื้อจะง่ายต่อการติดตามผู้ที่มีความเสี่ยงเข้าสู่ระบบการเฝ้าระวังอาการ และควบคุมโรค ต่อไป
สธ.- รถไฟฟ้า บีทีเอส ย้ำประชาชนต้องช่วยป้องกันโควิด ๑๙ กระทรวงสาธารณสุขร่วมกับบริษัทระบบขนส่งมวลชนกรุงเทพ (จำกัด) หรือรถไฟฟ้าบีทีเอส กำหนดมาตรการป้องกันโควิด ๑๙ ในขนส่งสาธารณะ ขอความร่วมมือประชาชนสวมหน้ากากตลอดเวลา ล้างมือบ่อย ๆ  เว้นระยะห่าง
กระทรวงสาธารณสุขร่วมกับบริษัทระบบขนส่งมวลชนกรุงเทพ (จำกัด) หรือรถไฟฟ้าบีทีเอส กำหนดมาตรการป้องกันโควิด ๑๙ ในขนส่งสาธารณะ ขอความร่วมมือประชาชนสวมหน้ากากตลอดเวลา ล้างมือบ่อย ๆ  เว้นระยะห่าง วันนี้ (๒๖ สิงหาคม ๒๕๖๓) ที่ศูนย์ปฏิบัติการด้านข่าวโรคติดเชื้อไวรัสโคโรนา ๒๐๑๙ กระทรวงสาธารณสุข จ.นนทบุรี แพทย์หญิงพรรณพิมล วิปุลากร อธิบดีกรมอนามัย
และนายสุมิตร ศรีสันติธรรม (ผู้อำนวยการใหญ่สายปฏิบัติการ) บริษัทระบบขนส่งมวลชนกรุงเทพ จำกัด (มหาชน) หรือรถไฟฟ้าบีทีเอส (บีทีเอส) แถลงข่าวมาตรการด้านสาธารณสุขเพื่อป้องกันการแพร่ระบาดของโรคโควิด ๑๙ สำหรับ "ขนส่งสาธารณะ" ว่า ภายหลังรัฐบาลได้มีการผ่อนปรน ทำให้ประชาชนเดินทางออกนอกเคหะสถานเพื่อประกอบกิจการและดำเนินชีวิตประจำวัน และใช้บริการขนส่งสาธารณะเป็นจำนวนมาก อาจนำไปสู่การแพร่กระจายของเชื้อโรคได้
กระทรวงสาธารณสุขได้กำหนดมาตรการป้องกันการแพร่กระจายเชื้อ โดยอาคารสถานีโดยสาร ควรจัดตั้งจุดคัดกรอง จุดล้างมือ และทำความสะอาดบริเวณสถานีและจุดสัมผัสร่วมบ่อยๆ เช่น เคาน์เตอร์จำหน่ายตั๋ว ราวบันได และห้องน้ำ งดกิจกรรมที่ทำให้เกิดการรวมกลุ่มเกิดความแออัด จัดระยะห่างระหว่างรอคิวอย่างน้อย ๑ เมตร ด้านยานพาหนะ ให้ทำความสะอาดจุดเสี่ยงสำคัญ เช่น ประตู ราวจับ เบาะนั่ง จัดให้มีจุดล้างมือหรือเจลแอลกอฮอล์ในรถโดยสาร เปิดประตู-หน้าต่าง
เพื่อระบายอากาศก่อนและหลังใช้งาน คนขับรถ/พนักงาน ให้สังเกตอาการตนเอง หากมีอาการไข้ ไอ จาม ควรงดปฏิบัติงาน และผู้โดยสาร ควรสวมหน้ากากผ้าหรือหน้ากากอนามัยตลอดเวลา เลี่ยงการรับประทานอาหารขณะอยู่บนรถ "ถึงแม้มาตรการในระยะต่างๆ จะถูกผ่อนคลายตามลำดับอย่างไร  เมื่อมีการใช้พื้นที่สาธารณะร่วมกัน สวมหน้ากากผ้า/หน้ากากอนามัย  ล้างมือบ่อยๆ ยังเป็นข้อปฏิบัติที่สำคัญอย่างยิ่ง
เป็นฐานวิถีชีวิตใหม่ ช่วยป้องกันให้มีความปลอดภัย และที่สำคัญถ้าเราทุกคนเอื้อเฟื้อต่อกัน ตระหนักถึงตนเองและผู้อื่น จะทำให้ปัญหาเรื่องความแออัด ความกังวลใจ ไม่มั่นใจ ผ่อนคลายลง เราจะได้ เดินหน้าต่อไปได้ด้วยวิถีชีวิตใหม่ที่พวกเราพร้อมจะร่วมมือกัน" แพทย์หญิงพรรณพิมลกล่าว
ด้านนายสุมิตร ศรีสันติธรรม (ผู้อำนวยการใหญ่สายปฏิบัติการ) บริษัทระบบขนส่งมวลชนกรุงเทพ จำกัด (มหาชน) หรือรถไฟฟ้าบีทีเอส (บีทีเอส) กล่าวว่า บีทีเอส ได้ดำเนินการตามมาตรการป้องกันควบคุมโรคโควิด ๑๙ ตั้งแต่ปลายเดือนมกราคม โดยมีมาตรการรักษาความสะอาด ทั้งบริเวณสถานี บนรถไฟฟ้า จุดพักเจ้าหน้าที่ ตั้งแต่ ก่อนออกเดินรถ และระหว่างวันจะฉีดพ่นน้ำยาฆ่าเชื้อบนขบวนรถเมื่อเข้าสถานี
ทำความสะอาดจุดสัมผัส ตั้งแต่จุดจำหน่ายตั๋ว เครื่องจำหน่ายตั๋วอัตโนมัติ ประตูทางเข้าทุกชั่วโมง สิ่งที่สำคัญคือมาตรการคัดกรอง พนักงาน/ เจ้าหน้าที่ก่อนปฏิบัติงาน ให้สวมหน้ากากอนามัย/หน้ากากผ้า และให้ความรู้ในการป้องกันตัวเพื่อลดความเสี่ยงในการให้บริการ หากไม่สบาย ไอ มีน้ำมูกให้งดปฏิบัติงาน
สำหรับผู้โดยสาร จะมีจุดคัดกรองก่อนเข้าสถานี ต้องสวมหน้ากากอนามัย/หน้ากากผ้าตลอดเวลาที่อยู่ ในสถานีและบนรถไฟฟ้า มีจุดวัดอุณหภูมิ จุดล้างมือ ควบคุมจำนวนผู้ใช้บริการไม่ให้หนาแน่นเกินไป มีระบบถ่ายเทอากาศ ซึ่งทุก ๒ นาที ขบวนรถไฟฟ้าจะมีการจอดและเปิดประตูถ่ายเทอากาศ และภายใน ๑ ชั่วโมง ระบบปรับอากาศจะเปลี่ยนถ่ายอากาศจากภายนอกถึง ๑๔ เท่า
สามารถช่วยลดความเสี่ยงได้ ขอความร่วมมืองดการพูดคุยหรือใช้โทรศัพท์บนขบวนรถ และลงทะเบียนผ่านไลน์หรือแอปพลิเคชันที่ติดอยู่บนขบวนรถ เพื่อให้สามารถติดตามตัวหากพบผู้ติดเชื้อ ซึ่งได้รับความร่วมมือเป็นอย่างดี ตลอดระยะเวลาที่ผ่านมาไม่มีรายงานพบผู้ติดเชื้อจากการใช้ขนส่งมวลชน  นอกจากนี้ ยังคงมาตรการรักษาระยะห่าง หลังมีการผ่อนปรนให้ระบบขนส่งมวลชนเปิดให้บริการตามปกติ ยอดผู้ใช้บริการกลับมาสูงถึงร้อยละ ๗๕ ของปกติ
รัฐบาล ยืนยันคนไทยเดินหน้าแผนงานสร้างการเข้าถึงวัคซีนโควิด ๑๙  สำหรับคนไทย ครม.อนุมัติงบประมาณ ๑,๐๐๐ ล้านบาท เพื่อการค้นคว้า วิจัย พัฒนาวัคซีนป้องกันโรคติดเชื้อไวรัสโคโรนา ๒๐๑๙ ให้คนไทยเข้าถึงวัคซีนโควิด ๑๙ ได้เร็วที่สุด วันนี้ (๒๖ สิงหาคม ๒๕๖๓) ที่กระทรวงสาธารณสุข จ.นนทบุรี นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข
ให้สัมภาษณ์ภายหลังการหารือกับ ศ.นพ.เกียรติ รักษ์รุ่งธรรม ผู้อำนวยการบริหารโครงการพัฒนาวัคซีนโควิด ๑๙ ศูนย์วิจัยวัคซีน คณะแพทยศาสตร์ จุฬาลงกรณ์มหาวิทยาลัย ถึงกระบวนการพัฒนาวัคซีนโควิด ๑๙ ของประเทศไทยในช่วงเวลาที่ผ่านมา ว่า นับเป็นความท้าทาย และสิ่งสนับสนุนเพื่อให้การพัฒนาวัคซีนโควิด ๑๙ ประสบผลสำเร็จและคนไทยเข้าถึงวัคซีน ซึ่งรัฐบาลได้จัดสรรงบเพื่อการค้นคว้าวิจัยวัคซีนป้องกันโรคติดเชื้อไวรัสโคโรนา ๒๐๑๙
ตามที่กระทรวงสาธารณสุข ได้เสนอของบกลางเพื่อพัฒนาวัคซีนต้นแบบในประเทศและเตรียมความพร้อมรับการถ่ายทอดเทคโนโลยีการผลิต ให้สถาบันวัคซีนแห่งชาติ ๑,๐๐๐ ล้านบาท ส่วนหนึ่งเพื่อการเตรียมความพร้อมในการรับถ่ายทอดเทคโนโลยี อีกส่วนหนึ่งจะสนับสนุนแก่คณะแพทยศาสตร์ จุฬาลงกรณ์มหาวิทยาลัย ที่มีความคืบหน้ามาระดับหนึ่งแล้ว
"รัฐบาลให้คำยืนยันว่าจะดำเนินการทุกวิถีทางที่จะทำให้คนไทยเข้าถึงวัคซีนโควิด ๑๙ ได้เร็วที่สุดและในจำนวนที่เหมาะสม กระทรวงสาธารณสุข ไม่ได้จัดสรรให้เฉพาะงบประมาณ แต่ได้มอบหมายให้ อย. และกรมวิทยาศาสตร์การแพทย์ ทุ่มเท สนับสนุน ร่วมมือ เรื่องนี้เต็มที่ ถ้าพิสูจน์ชัดเจนว่าวัคซีนปลอดภัย ต้องผ่านเพื่อนำไปสู่การทดลองต่อโดยเร็วที่สุด" นายอนุทินกล่าว
ด้านศ.นพ.เกียรติ รักษ์รุ่งธรรม ผู้อำนวยการบริหารโครงการพัฒนาวัคซีนโควิด ๑๙ ศูนย์วิจัยวัคซีน คณะแพทยศาสตร์ จุฬาลงกรณ์มหาวิทยาลัย กล่าวว่า งบประมาณที่ได้รับการสนับสนุนจะนำมาดำเนินงานโครงการพัฒนาวัคซีน เอ็มอาร์เอ็นเอ รวมถึงการผลิตวัคซีน ๑๐,๐๐๐ โด๊ส สำหรับทดสอบในอาสาสมัครระยะที่ ๑ - ๒ ในกรอบวงเงินจำนวน ๔๐๐ ล้านบาทนั้น จะเป็นประโยชน์อย่างมากที่จะให้การทำงานขับเคลื่อนไปข้างหน้า
ในขณะที่ภาพใหญ่ของโลกมีวัคซีน ๗ ชนิดที่เข้าสู่การทดลองระยะที่ ๓ คือประเทศจีน อเมริกา อังกฤษ เชื่อว่าอย่างน้อยต้นปีหน้าจะมีวัคซีน ๑ ชนิดที่เข้าเส้นชัย  จะทำให้ทราบว่าภูมิคุ้มกันของวัคซีนจะต้องสูงระดับใด เพื่อนำมาเป็นข้อมูลสำหรับพัฒนาวัคซีนไทย เมื่อทราบระดับภูมิคุ้มกันที่จะทดลองในอาสาสมัครไทยแล้ว คาดว่าจะผลิตในโรงงานของไทยได้ภายในไตรมาส ๓ หรือ ๔ ปีหน้า คือไบโอเนทเอเชียที่รับถ่ายทอดเทคโนโลยีจากต่างประเทศ
เมื่อเราได้รับการถ่ายทอดเทคโนโลยีจากต่างประเทศซึ่งใช้เวลาประมาณ ๙ เดือน ไทยก็จะสามารถผลิตวัคซีนได้เอง ขณะนี้ อยู่ระหว่างการส่งข้อมูลให้อย. ตรวจสอบความปลอดภัย การเสนอคณะกรรมการจริยธรรม คณะแพทยศาสตร์ จุฬาลงกรณ์มหาวิทยาลัย การเตรียมโรงงานสำหรับผลิตวัคซีน ๑๐,๐๐๐ โด๊ส เตรียมทีมแพทย์ พยาบาล เภสัชกกรม ห้องปฏิบัติการ เมื่อกระบวนการทุกอย่างเสร็จเรียบร้อย จึงจะประกาศรับอาสาสมัครทดลองวัคซีน
คาดว่าจะประมาณเดือนธันวาคม ๒๕๖๓ โดยจะเร่งในระยะที่ ๑ -๒ ก่อนคือดูขนาดที่เหมาะสมในคนที่อายุไม่มาก ๑๘ - ๕๕ ปี จำนวน ๔๘ คน เมื่อปลอดภัย จะทดลองในคนอายุ ๖๕ - ๗๕ ปี อีก ๔๘ คน และขนาดที่เหมาะสมสำหรับคนไทย และจะทดลองในระยะที่ ๒ อีก ๓๐๐ คน ถ้าในต้นปีหน้ามีวัคซีนต่างประเทศที่สำเร็จ ไทยอาจไม่ต้องทดลองในระยะที่ ๓ เพราะรู้ว่าภูมิจะต้องสูงเท่าไหร่ หากระยะที่ ๒
มีภูมิคุ้มกันเท่ากับวัคซีนที่ต่างประเทศผลิตสำเร็จ อย.อาจรับรอง ให้ผลิตได้ ๓๐ ล้านโด๊ส หรือเท่ากับจำนวนที่โรงงานเราสามารถผลิตได้ "ประเทศไทยทำถูกแล้ว ที่ได้เตรียมตัวทั้งการเตรียมการจัดหาวัคซีนจากต่างประเทศ การต่อรองเพื่อรับการถ่ายทอดเทคโนโลยีของวัคซีนเพื่อให้สามารถผลิตในประเทศไทย รวมทั้งการให้ทุนสนับสนุนและส่งเสริมการคิดค้นและพัฒนาวัคซีนภายในประเทศ" ศ.นพ.เกียรติกล่าว
"พุทธิพงษ์"ร่วมหารือแนวทางพัฒนาระบบหนังสือเดินทางสุขภาพ ติดตามผู้เดินทาง-นักท่องเที่ยว ป้องกัน โควิด-๑๙ นายพุทธิพงษ์ ปุณณกันต์ รัฐมนตรีว่าการกระทรวงดิจิทัลเพื่อเศรษฐกิจและสังคม (ดีอีเอส) เป็นประธานการประชุมแนวทางการพัฒนาระบบหนังสือเดินทางสุขภาพ โดยมีผู้แทนจากหน่วยงานที่รับผิดชอบในประเด็นดังกล่าวร่วมพิจารณาให้ข้อคิดเห็นต่อรูปแบบการใช้งานของระบบบัตรสุขภาพ
ณ ห้องประชุม ๑๘๐๑ วิภาวดี ชั้น ๑๘ สำนักงานพัฒนารัฐบาลดิจิทัล (องค์กรมหาชน) อาคารบางกอกไทยทาวเวอร์ ถนนซอยรางน้ำ กรุงเทพฯ โดยก่อนหน้านี้ กระทรวงดิจิทัลเพื่อเศรษฐกิจและสังคม ขอความร่วมมือ สำนักงานพัฒนารัฐบาลดิจิทัล (องค์กรมหาชน) หรือ สพร. สนับสนุนการพัฒนาแอปพลิเคชั่น เพื่อเป็นเครื่องมือสำหรับตรวจสุขภาพของผู้เดินทาง
ตลอดจนการเฝ้าระวังและประเมินความเสี่ยงการแพร่ระบาดของโรคติดเชื้อไวรัสโคโรน่า ๒๐๑๙ (โควิด-๑๙) ซึ่งข้อมูลดังกล่าวจะเป็นส่วนสำคัญที่ช่วยให้เจ้าหน้าที่ หน่อยงานและบุคลากรทางการแพทย์สามารถนำไปใช้ในการประมวลผลข้อมูลเพื่อวิเคราะห์ความเสี่ยงจากประวัติการเดินทางของผู้ใช้บริการ และระงับการแพร่ระบาด สร้างความเชื่อมั่นด้านการท่องเที่ยว และส่งเสริมเศรษฐกิจให้กับประเทศ
ดร.สาธิต ให้พยาบาลใช้เทคโนโลยีสร้างนวัตกรรมดูแลผู้ป่วยแบบวิถีชีวิตใหม่ รัฐมนตรีช่วยว่าการกระทรวงสาธารณสุข มอบนโยบายพยาบาลยุค ดิสรับชัน และการเปลี่ยนผ่านสู่สังคมดิจิทัล ๕.๐ ใช้เทคโนโลยีสร้างนวัตกรรมดูแลผู้ป่วยแบบวิถีชีวิตใหม่ดร.สาธิต ปิตุเตชะ รัฐมนตรีช่วยว่าการกระทรวงสาธารณสุข เปิดการประชุมวิชาการนวัตกรรมและการเปลี่ยนแปลงเพื่อคุณภาพการพยาบาลในยุค ดิสรับชัน
และการเปลี่ยนผ่านสู่สังคมดิจิทัล ๕.๐ ที่โรงแรมปริ๊นซพาเลซ กรุงเทพมหานคร จัดโดยคณะกรรมการชมรมผู้บริหารการพยาบาลโรงพยาบาลชุมชน ร่วมกับกองการพยาบาล สำนักงานปลัดกระทรวงสาธารณสุข เพื่อแลกเปลี่ยนเรียนรู้การนำเทคโนโลยีมาใช้ในการเพิ่มคุณภาพการพยาบาล และสร้างนวัตกรรม ต่อยอดงานวิจัยเพื่อพัฒนางานการพยาบาล โดยมีพยาบาลที่ปฏิบัติงานในโรงพยาบาลชุมชน และโรงพยาบาลส่งเสริมสุขภาพตำบลร่วมประชุม ๒๘๕ คน
ดร.สาธิตกล่าวว่า กระทรวงสาธารณสุข มีนโยบายให้โรงพยาบาลในสังกัดนำเทคโนโลยีดิจิทัลมาใช้ในการบริหารจัดการ จัดบริการที่มีคุณภาพ ปลอดภัย ทันสมัย ให้ประชาชนมีความสะดวก รวดเร็ว เป็นมิตรกับสิ่งแวดล้อม เป็น สมาร์ทโรงพยาบาล และในสถานการณ์โรคโควิด ๑๙ ซึ่งโรงพยาบาลทุกระดับได้ปรับระบบบริการเป็นการแพทย์วิถีชีวิตใหม่ นำเทคโนโลยีและนวัตกรรมมาใช้
เพื่อให้ทั้งผู้รับบริการและผู้ให้บริการปลอดภัยจากการติดเชื้อ และควบคุมการแพร่กระจายเชื้อ  โดยเฉพาะพยาบาลที่เป็นด่านหน้าในการดูแลผู้ป่วย จะต้องปรับกระบวนการทำงานเพื่อลดการสัมผัส ลดความแออัด ลดความเสี่ยงโรคโควิด ๑๙ รวมทั้งรองรับสังคมผู้สูงอายุของประเทศไทย ให้ประชาชนสามารถเข้าถึงบริการสุขภาพได้อย่างสะดวก ทำให้พยาบาลต้องทันต่อการเปลี่ยนแปลงเพื่อเพิ่มคุณภาพการพยาบาลในยุค ดิสรับชัน และการเปลี่ยนผ่านสู่สังคมดิจิทัล ๕.๐
"งานการพยาบาลเป็นงานที่ต้องเสียสละ ดูแลใกล้ชิดกับผู้ป่วยและญาติ ซึ่งต้องอาศัยความรู้ ทักษะ และประสบการณ์ในการเฝ้าระวัง สังเกตการเปลี่ยนแปลงอาการของผู้ป่วย เพื่อวางแผนประสานงานให้ความช่วยเหลือได้อย่างทันท่วงที เพื่อให้ผู้ป่วยปลอดภัย ทุเลาอาการเจ็บป่วย ขอให้นำเทคโนโลยีมาใช้ออกแบบระบบงาน สร้างนวัตกรรมทางการพยาบาลให้เหมาะสมกับยุคดิจิทัล ให้เกิดความคล่องตัว แบ่งเบาภาระงานที่มีมากเกินกว่าอัตรากำลังพยาบาลที่มีอย่างจำกัด" ดร.สาธิตกล่าว
รายงานข่าวกรณีโรคติดเชื้อไวรัสโคโรนา ๒๐๑๙ (โควิด-๑๙)  ประจำวันที่ ๒๗ สิงหาคม ๒๕๖๓ รายงานข่าวกรณีโรคติดเชื้อไวรัสโคโรนา ๒๐๑๙ (โควิด-๑๙) ประจำวันที่ ๒๗ สิงหาคม ๒๕๖๓ สถานการณ์ผู้ติดเชื้อไวรัสโคโรนา ๒๐๑๙ ในประเทศไทยวันนี้ มีผู้ติดเชื้อรายใหม่ ๑ ราย เป็นผู้ที่เดินทางต่างประเทศ (อินเดีย ๑ ราย) และเข้ารับการเฝ้าระวังกักตัวในสถานที่รัฐจัดให้ ไม่มีผู้ป่วยกลับบ้านเพิ่ม ทำให้มีผู้ป่วยกลับบ้านสะสม ๓,๒๓๗ ราย
หรือคิดเป็นร้อยละ ๙๕.๐๙ ของผู้ป่วยทั้งหมด มีผู้ป่วยที่ยังรักษาอยู่ในโรงพยาบาล ๑๐๙ ราย หรือร้อยละ ๓.๒๐ ของผู้ป่วยทั้งหมด ไม่มีผู้เสียชีวิตเพิ่ม รวมผู้เสียชีวิตสะสม ๕๘ ราย ผู้ป่วยสะสมทั้งสิ้น ๓,๔๐๔ ราย สำหรับข้อมูลผู้ติดเชื้อรายใหม่วันนี้ เดินทางมาจากประเทศอินเดีย สัญชาติอินเดีย อายุ ๓๕ ปี เดินทางถึงประเทศไทยวันที่ ๘ สิงหาคม ๒๕๖๓ เข้ากักตัวใน ที่กรุงเทพมหานคร
เก็บตัวอย่างส่งตรวจครั้งแรกวันที่ ๙ สิงหาคม ๒๕๖๓ ผลไม่พบเชื้อ และตรวจครั้งที่ ๒ วันที่ ๒๑ สิงหาคม ๒๕๖๓ ผลพบเชื้อ ไม่มีอาการ โดยก่อนหน้านี้พบผู้ติดเชื้อจากเที่ยวบินเดียวกัน ๒๒ ราย นายแพทย์โสภณ เอี่ยมศิริถาวร ผู้อำนวยการกองโรคติดต่อทั่วไป กรมควบคุมโรค กล่าวว่า สถานการณ์ผู้ติดเชื้อไวรัสโคโรนา ๒๐๑๙ ทั่วโลกยังมีการระบาดรุนแรงหลายประเทศ โดยประเทศเพื่อนบ้านมีการแพร่ระบาดเพิ่มขึ้น
พบการติดเชื้อเป็นกลุ่มก้อนภายในประเทศ หลังเปิดการผ่อนคลายมาตรการล็อกดาวน์ สำหรับประเทศไทยแม้ขณะนี้ยังไม่พบผู้ติดเชื้อในประเทศกว่า ๓ เดือนแล้ว (๙๔ วัน) แต่ไม่ควรนิ่งนอนใจ ยังคงมีโอกาสกลับมาพบผู้ติดเชื้อรายใหม่ได้ สิ่งสำคัญที่สุดที่จะสามารถช่วยให้สถานการณ์ของประเทศอยู่ในระดับต่ำแบบนี้ต่อไปได้คือ ประชาชนยังคงต้องมีวินัยในการดูแลป้องกันตนเอง ทั้งการสวมหน้ากากอนามัย/หน้ากากผ้าตลอดเวลา
ล้างมือด้วยน้ำและสบู่ หรือแอลกอฮอล์เจลบ่อย ๆ เว้นระยะห่าง หลักเลี่ยงการอยู่ในสถานที่ที่มีคนอยู่รวมกันจำนวนมาก เพื่อให้ครอบครัว ชุมชน สังคม สถานที่ทำงานปลอดภัย สำหรับกรณีที่มีข่าวเด็กใช้แอลกอฮอล์เจลทาแขน ขาและได้รับบาดเจ็บจากไฟไหม้ นั้น ขอให้ผู้ปกครองระมัดระวังการใช้แอลกอฮอล์เจล ไม่ควรใช้กับเด็กทารกและเด็กเล็ก ให้ใช้สบู่และน้ำล้างมือ ในการใช้แอลกอฮอล์เจล
หากใช้ครั้งแรกควรทดสอบการแพ้ก่อน และควรใช้เพียง ๒ - ๓ ซีซี หรือครึ่งช้อนชา ใส่ลงในฝ่ามือถูให้ทั่วทั้ง ๒ มือ นาน ๒๐ วินาทีและปล่อยให้แห้ง ไม่ควรใช้กับบริเวณผิวบอบบาง เช่น รอบดวงตา ผิวหนังที่มีการอักเสบ หากสัมผัสบ่อยๆ ผิวอาจกระด้างได้ และหากทามือแล้วยังไม่แห้งควรหลีกเลี่ยงเปลวไฟ เนื่องจากมีส่วนผสมของแอลกอฮอล์ในปริมาณมากสามารถติดไฟได้ รวมทั้งควรเก็บแอลกอฮอล์เจลในที่พ้นมือเด็ก และไม่ให้ถูกแสงแดดป้องกันการระเหยของแอลกอฮอล์
นายกรัฐมนตรียันยันจัดสรรงบประมาณเพียงพอในรองรับสถานการณ์การแพร่ระบาดไวรัสโควิด-๑๙  พร้อมมั่นใจการบริหารจัดการวัคซีนในเดือนมิถุนายน ยังคงเป็นไปตามแผน วันนี้  (๓๑ พ.ค. ๖๔) เวลา ๑๑.๕๐ น. ณ ห้องประชุมสภาผู้แทนราษฎร อาคารรัฐสภา ถนนสามเสน เขตดุสิต กรุงเทพฯ   พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เข้าร่วมประชุมสภาผู้แทนราษฎร (สมัยสามัญประจำปีครั้งที่ ๑) เป็นพิเศษ
เพื่อพิจารณาร่างพระราชบัญญัติงบประมาณรายจ่ายประจำปีงบประมาณ พ.ศ. ๒๕๖๕  ให้ความมั่นใจมีการจัดสรรงบประมาณเพื่อรองรับสถานการณ์การแพร่ระบาดไวรัสโควิด-๑๙  ทั้งจากงบประมาณประจำและงบประมาณพ.ร.บ. เงินกู้ต่างๆ ยืนยันไม่มีปัญหาอย่างแน่นอนและรัฐบาลทำอย่างเต็มที่ด้วยความโปร่งใส สำหรับการจัดหาวัคซีนโควิด-๑๙ ในเดือนมิถุนายน ยังคงเป็นตามแผนทั้ง
นายกรัฐมนตรียืนยันถึงการบริหารจัดการวัคซีนว่า รัฐบาลมีคณะกรรมการดำเนินอย่างต่อเนื่องทั้งการจัดหา การนำเข้าแบบรัฐ-รัฐ รวมทั้งวัคซีนทางเลือก โดยมีทั้งแผนหลัก แผนรองและแผนฉุกเฉินในบริหารจัดการวัคซีน ขณะที่โลกยังคงมีความต้องการวัคซีนที่มากขึ้นในหลายประเทศซึ่งต้องมีการบริหารจัดการวัคซีนของบริษัทผู้ผลิตด้วย  ขณะเดียวกันไทยก็จะได้รับการถ่ายทอดการผลิตวัคซีนจากหนึ่งในบริษัทผู้ผลิตวัคซีนโควิด-๑๙ ด้วย
ซึ่งคาดว่าในช่วงเวลาที่กำหนดไปแล้วจะไม่ปัญหาเรื่องการบริหารจัดการวัคซีนทั้งวัคซีนที่จัดหาโดยรัฐและวัคซีนทางเลือกที่ดำเนินการได้แล้วในขณะนี้  อย่างไรก็ตามการนำเข้ายังต้องผ่านช่องทางรัฐ-รัฐ โอกาสนี้ นายกรัฐมนตรีปฏิเสธข้อกล่าวหางบประมาณกระทรวงสกลามโหมมากกว่ากระทรวงสาธารณสุข โดยชี้แจงว่างบประมาณด้านสาธารณสุข ประกอบด้วยงบประมาณของกระทรวงสาธารสุข
ยังมีกองทุนภายใต้สังกัดกระทรวงสาธารณสุขอีก ๓ กองทุน  ประกอบด้วย กองทุนหลักประกันสุขภาพแห่งชาติ กองทุนการแพทย์ฉุกเฉิน  กองทุนภูมิปัญญาการแพทย์แผนไทย มีจำนวน ๑๔๑,๗๔๑ ล้านบาท  และงบประมาณ ๑๕๓,๙๔๐.๔๗ รวมงบประมาณด้านสาธารณสุขทั้งสิ้น ๒๙๕,๖๘๑ ล้านบาท เมื่อเปรียบเทียบกับปี ๒๕๖๔ ลดลงเพียงแค่ ๕,๙๓๐ ล้านบาทร้อยละ ๑.๗ งบประมาณขณะที่ ๒ ปีที่ผ่านมา
ได้มีการปรับลดงบประมาณกระทรวงกลาโหมกว่า ๑๐,๐๐๐ ล้านบาท แต่ยังคงมีงบประมาณผูกพันที่ต้องดำเนินการต่อในปีงบประมาณ ๒๕๖๕ นายกรัฐมนตรี ยืนยันรัฐบาลบริหารจัดการวัคซีนทั้งการกระจายวัคซีนและการให้บริการฉีดวัคซีน ด้วยความโปร่งใส ทั่วถึงและเป็นธรรม ยืนยันในเดือนมิถุนายน จะมีวัคซีนเข้ามาอย่างเพียงพอทั้งวัคซีนที่รัฐบาลจัดหาและวัคซีนทางเลือก ซึ่งการนำเข้ายังต้องติดต่อผ่านสำนักงานคณะกรรมการอาหารและยา (อย.)
โดยต้องบริษัทที่ได้รับการขึ้นทะเบียนเป็นผู้แทนบริษัทผู้ผลิตวัคซีนที่ถูกต้อง เพื่อรับรองมาตรฐานก่อนนำเข้า ขอให้ความมั่นใจว่ารัฐบาลได้การบริหารงบประมาณด้วยการพิจารณาอย่างเข้มงวด รัดกุม  พร้อมรับฟังทุกข้อมูล "วันนี้ไม่มีการทุจริตในรัฐบาลผม"    นายกรัฐมนตรีกล่าวย้ำ
นายกรัฐมนตรีตรวจเยี่ยมจุดบริการฉีดวัคซีนโควิด-๑๙ โดยกทม.-หอการค้าไทย-เซ็นทรัลเวิลด์-รพ. จุฬาลงกรณ์   ยืนยันประเทศไทยได้รับวัคซีน แอสตร้า เซเนก้า วันที่ ๗ มิ.ย. ตามกำหนด วันนี้ (๓๑ พฤษภาคม ๒๕๖๔) เวลา ๑๓.๓๐ น. นายอนุชา บูรพชัยศรี โฆษกประจำสำนักนายกรัฐมนตรี เผยว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม พร้อมด้วยพลเอก อนุพงษ์ เผ่าจินดา
รัฐมนตรีว่าการกระทรวงมหาดไทย และพลเอกตำรวจเอก อัศวิน ขวัญเมือง ผู้ว่าราชการจังหวัดกรุงเทพมหานคร ตรวจเยี่ยมหน่วยความร่วมมือบริการวัคซีนโควิด-๑๙ โดยกรุงเทพมหานคร - หอการค้าไทย - เซ็นทรัลเวิลด์ - โรงพยาบาลจุฬาลงกรณ์ ณ ศูนย์การค้าเซ็นทรัลเวิล์ด เขตปทุมวัน กรุงเทพมหานคร เพื่อให้บริการฉีดวัคซีนแก่ประชาชน ๒,๐๐๐ คนต่อวัน
ผู้ลงทะเบียนผ่านแอปพลิเคชันหมอพร้อมและไทยร่วมใจ รวมถึงกลุ่มผู้มีรายชื่อจากโรงพยาบาลจุฬาลงกรณ์และพนักงานด่านหน้ากลุ่มเซ็นทรัล โอกาสนี้ นายกรัฐมนตรีกล่าวทักทายและให้กำลังใจประชาชนระหว่างรอเข้ารับการฉีดวัคซีน พร้อมสอบถามผู้ที่ได้รับบริการฉีดวัคซีนและอยู่ระหว่างสังเกตอาการด้วยความสนใจ โดยยืนยันว่ารัฐบาลให้ความสำคัญกับประชาชนทุกคน
โดยเฉพาะผู้ประกอบธุรกิจ ผู้ใช้แรงงาน และจะมีการกระจายวัคซีนให้ครอบคลุมประชาชน ๕๐ ล้านคนทั่วประเทศอย่างเร็วที่สุด พร้อมให้ความมั่นใจว่า การส่งมอบวัคซีนจาก แอสตร้า เซเนก้า เป็นไปตามที่กำหนดวันที่ ๗ มิถุนายน ๒๕๖๔ โดยจะต้องมีการตรวจสอบคุณภาพของวัคซีนก่อนเพื่อความปลอดภัยของพี่น้องประชาชน จากนั้นจะเร่งฉีดวัคซีนตามแผน
อย่างไรก็ตาม นายกรัฐมนตรียังชี้แจงว่าแผนบริการการกระจายวัคซีนจะต้องมีการปรับทุกเดือน เนื่องจะจากมีวัคซีนทยอยเข้ามาเพิ่มเติมอย่างต่อเนื่อง โดยทำงานภายใต้กลไกล ศบค. และความคิดเห็นของบุคลากรทางการแพทย์ด้วย นายกรัฐมนตรีย้ำการจัดหาวัคซีนเพิ่มเติมของท้องถิ่นต้องเป็นไปตามระเบียบกระทรวงมหาดไทย ให้ ศบค. พิจารณา   พร้อมให้มั่นใจงบประมาณด้านสาธารณสุขมีเพียงพอ
วันนี้ (๓๑ พฤษภาคม ๒๕๖๔) เวลา ๑๓.๓๐ น. นายอนุชา บูรพชัยศรี โฆษกประจำสำนักนายกรัฐมนตรี เผยว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ยืนยันกับสื่อมวลชน ระหว่างตรวจเยี่ยมหน่วยความร่วมมือบริการวัคซีนโควิด-๑๙ ณ ศูนย์การค้าเซ็นทรัลเวิล์ด กรณีการให้ท้องถิ่นจัดหาวัคซีนเพิ่มเติมเพื่อฉีดให้แก่ประชาชน อยู่ระหว่างการพิจารณาของ ศบค. ซึ่งจะต้องเป็นไปตามระเบียบของกระทรวงมหาดไทย
โอกาสนี้ นายกรัฐมนตรียืนยันถึงการจัดซื้อจัดหาวัคซีนเพิ่มเติม ซึ่งเร่งเจรจากับบริษัทผู้ผลิตวัคซีนอย่างต่อเนื่อง ทั้งนี้ ขึ้นอยู่กับจำนวนวัคซีนของแต่ละบริษัทว่ามีจำนวนเพียงพอหรือไม่ ขณะเดียวกันยังมีช่องทางต่าง ๆ  ในการจัดหาวัคซีนเพิ่มเติม อาทิ จากราชวิทยาลัยจุฬาภรณ์ ที่เป็นวัคซีนจาก ชิโนฟาร์ม ที่ได้ลงทะเบียนกับรัฐบาลไว้แล้ว กรณีการให้ท้องถิ่นจัดหาวัคซีนเพิ่มเติมเพื่อฉีดให้แก่ประชาชนนั้นอยู่ระหว่างการพิจารณาของ ศบค.
ซึ่งจะต้องเป็นไปตามระเบียบของกระทรวงมหาดไทย ทั้งนี้ รัฐบาลเองจัดสรรการกระจายวัคซีนไปยังท้องถิ่นเพื่อให้มีความเท่าเทียมกันในทุกจังหวัด ทุกจังหวัด ๗๖+๑ ซึ่งเป็นไปตามข้อมูลหรือสถานการณ์การแพร่ระบาดในแต่ละพื้นที่ นายกรัฐมนตรีกล่าวถึงการลงทะเบียน "หมอพร้อม" ว่า ต้องนำมาเชื่อมโยงการติดตามผลกับประชาชนที่มีการฉีดวัคซีนครบ ๒ เข็มแล้ว ซึ่งปัจจุบันมีรายงานการฉีดวัคซีนไปแล้ว ๓ - ๔ ล้านราย
ขณะที่ วันนี้โลกมีความต้องการวัคซีนสูงขึ้นโดยเฉพาะประเทศเพื่อนบ้านที่มียอดการติดเชื้อสูงขึ้น ๓,๐๐๐ - ๔,๐๐๐ รายต่อวัน  รวมทั้งผู้ที่เดินทางเข้าสู่ประเทศไทยจะต้องข้าสู่ระบบการควบคุม คัดกรองและมาตรการต่าง ๆ  ดังนั้น เมื่อมีการตรวจเชิงรุกย่อมต้องพบผู้ติดเชื้อมาก ทุกคนต้องรับมือกับสถานการณ์เหล่านี้ให้ได้ หากจำนวนตัวเลขเพิ่มมากขึ้นต้องให้อยู่ในพื้นที่ที่สามารถควบคุมได้ และนำคนที่ติดเชื้อเข้าสู่ระบบการรักษาพยาบาลต่อไป
นายกรัฐมนตรียังแสดงความห่วงใยกลุ่มแรงงานพื้นที่กรุงเทพฯ และพื้นที่ต่าง ๆ ที่มีที่พักอาศัยคับแคบและแออัด  ซึ่งเป็นปัญหาที่พบเจอในหลายประเทศ อาทิ สิงคโปร์ ไต้หวัน ญี่ปุ่น และมาเลเซีย โดยต้องร่วมกันให้กำลังใจประเทศอื่น ๆ  ถ้าทุกคนปฏิบัติตามกฎหมายในการเข้าออกประเทศก็คาดว่าจะสามารถควบคุมได้
ซึ่งนายกรัฐมนตรีกำชับแก่หน่วยงานที่เกี่ยวข้องหากพบว่าใครเข้ายุ่งเกี่ยวกับกระบวนการลักลอบเข้าเมืองอย่างผิดกฎหมายนี้จะมีการลงโทษสถานหนัก วันนี้ได้มีการจับกุมเข้ามาอย่างผิดกฎหมายจำนวนมากทุกวัน ในตอนท้าย นายกรัฐมนตรีกล่าวถึงการเข้าร่วมประชุมสภาผู้แทนราษฎร (สมัยสามัญประจำปีครั้งที่ ๑) เป็นพิเศษ เพื่อพิจารณาร่างพระราชบัญญัติงบประมาณรายจ่ายประจำปีงบประมาณ พ.ศ. ๒๕๖๕ ว่า
ขอให้ประชาชนมั่นใจว่ารัฐบาลได้เตรียมงบประมาณไว้เพียงพอแน่นอนโดยเฉพาะด้านสาธารณสุข โดยการปรับลดงบประมาณของแต่ละกระทรวงเนื่องจากในปีที่ผ่านมารายได้ของรัฐบาลลดลงจากการจัดเก็บภาษีรายได้ที่ลดลงเนื่องจากการช่วยเหลือพี่น้องประชาชนที่ได้รับผลการแพร่ระบาดของโรคติดเชื้อโควิด-๑๙
ยืนยันรัฐบาลคำนึงถึงพี่น้องประชาชนเป็นหลักและเพื่อให้ทุกกระทรวงมีงบประมาณนำไปดำเนินการเพื่อให้เป็นไปตามพันธกิจ ให้การดูแลประชาชนในทุกมิติ ทั้งด้านสังคมและเศรษฐกิจ พร้อมกับการจัดหารายได้เพิ่มเติมในอนาคตด้วย คำแถลงประกอบงบประมาณรายจ่าย ประจำปีงบประมาณ พ.ศ. ๒๕๖๕ พลเอก ประยุทธ์  จันทร์โอชา  นายกรัฐมนตรี แถลงต่อสภาผู้แทนราษฎร
คณะรัฐมนตรีขอเสนอร่างพระราชบัญญัติงบประมาณรายจ่ายประจำปีงบประมาณ พ.ศ. ๒๕๖๕  โดยมีหลักการและเหตุผล ดังนี้ หลักการ ตั้งงบประมาณรายจ่ายประจำปีงบประมาณ พ.ศ. ๒๕๖๕ เป็นจำนวนไม่เกิน ๓,๑๐๐,๐๐๐,๐๐๐,๐๐๐ บาท  สำหรับเป็นค่าใช้จ่ายของหน่วยรับงบประมาณ เป็นจำนวน ๓,๐๗๔,๔๒๔,๗๗๓,๓๐๐ บาท  เพื่อชดใช้เงินคงคลัง เป็นจำนวน ๕๙๖,๖๖๖,๗๐๐ บาท  และเพื่อชดใช้เงินทุนสำรองจ่าย เป็นจำนวน ๒๔,๙๗๘,๕๖๐,๐๐๐ บาท เหตุผล
เพื่อให้หน่วยรับงบประมาณได้มีกรอบวงเงินงบประมาณสำหรับใช้จ่ายในปีงบประมาณ พ.ศ. ๒๕๖๕ ร่างพระราชบัญญัติงบประมาณรายจ่ายประจำปีงบประมาณ พ.ศ. ๒๕๖๕ ที่รัฐบาลนำเสนอต่อสมาชิกสภาผู้แทนราษฎร เป็นการดำเนินงานต่อเนื่องจากปีงบประมาณ พ.ศ. ๒๕๖๔ โดยใช้งบประมาณเป็นเครื่องมือสำคัญในการผลักดันนโยบายและมาตรการด้านต่าง ๆ เพื่อให้ยุทธศาสตร์ชาติ แผนแม่บทภายใต้ยุทธศาสตร์ชาติ
แผนพัฒนาเศรษฐกิจและสังคมแห่งชาติ นโยบายและแผนระดับชาติว่าด้วยความมั่นคงแห่งชาติ แผนแม่บทเฉพาะกิจภายใต้ยุทธศาสตร์ชาติอันเป็นผลมาจากสถานการณ์โควิด-๑๙ พ.ศ. ๒๕๖๔-๒๕๖๕ แผนย่อยของแผนแม่บทภายใต้ยุทธศาสตร์ชาติ แผนการปฏิรูปประเทศ (ฉบับปรับปรุง) และนโยบายของรัฐบาล  สามารถขับเคลื่อนต่อไปได้อย่างมีประสิทธิภาพ เป็นรูปธรรม เกิดผลสัมฤทธิ์และประโยชน์สูงสุดต่อประชาชน
โดยรัฐบาลได้ดำเนินการให้สอดคล้องกับสภาวะทางเศรษฐกิจภายในประเทศและผลกระทบจากภายนอก รวมทั้งสถานการณ์การแพร่ระบาดของโรคติดเชื้อไวรัสโคโรนา ๒๐๑๙ ภาวะเศรษฐกิจทั่วไป เศรษฐกิจไทยในปี ๒๕๖๔ คาดว่าจะขยายตัวในช่วงร้อยละ๒.๕ - ๓.๕ โดยมีปัจจัยสนับสนุนสำคัญจากแนวโน้มการฟื้นตัวของเศรษฐกิจและปริมาณการค้าโลกตามความคืบหน้าของการอนุมัติและการกระจายวัคซีนให้กับประชาชนในกลุ่มประเทศเศรษฐกิจหลัก
และผลจากการดำเนินมาตรการผ่อนคลายทางเศรษฐกิจเพิ่มเติม ทั้งด้านการเงินและการคลังที่มีอย่างต่อเนื่อง ประกอบกับการได้รับปัจจัยสนับสนุนจากการใช้จ่ายภาครัฐและการกลับมาขยายตัวของการบริโภคภาคเอกชนและการลงทุนรวม รวมทั้งการปรับตัวตามฐานการขยายตัวที่ต่ำผิดปกติในปี ๒๕๖๓ อย่างไรก็ตาม ยังมีข้อจำกัดและความเสี่ยงที่อาจส่งผลต่อการฟื้นตัวของเศรษฐกิจไทยในปี ๒๕๖๔ ได้แก่
ความไม่แน่นอนของสถานการณ์การแพร่ระบาดของโรคติดเชื้อไวรัสโคโรนา ๒๐๑๙ ทั้งภายในประเทศและต่างประเทศที่มีความรุนแรงและยืดเยื้อมากกว่าที่คาดการณ์ไว้ จนนำไปสู่การดำเนินมาตรการควบคุมอย่างเข้มงวดมากขึ้น แนวโน้มความล่าช้าในการฟื้นตัวของภาคการท่องเที่ยว เงื่อนไขด้านฐานะการเงินของภาคครัวเรือนและภาคธุรกิจท่ามกลางตลาดแรงงานและกิจกรรมทางธุรกิจที่ยังไม่ฟื้นตัวเต็มที่
ความเสี่ยงจากสถานการณ์ภัยแล้ง และความผันผวนของเศรษฐกิจและระบบการเงินโลก โดยคาดว่าอัตราเงินเฟ้อจะอยู่ในช่วงร้อยละ ๑.๐ - ๒.๐ เศรษฐกิจไทยในปี ๒๕๖๕ คาดว่าจะขยายตัวในช่วงร้อยละ ๔.๐ - ๕.๐ โดยได้รับปัจจัยสนับสนุนจากการขยายตัวดีขึ้นของอุปสงค์ภาคต่างประเทศตามแนวโน้มการฟื้นตัวต่อเนื่องของเศรษฐกิจและปริมาณการค้าโลก ขณะที่อุปสงค์ภายในประเทศมีแนวโน้มขยายตัวในเกณฑ์ดี
ทั้งการบริโภคและการลงทุนของภาคเอกชน ประกอบกับปัจจัยสนับสนุนจากภาคการท่องเที่ยวที่มีแนวโน้มจะกลับมาฟื้นตัวดีขึ้นตามการกลับมาของนักท่องเที่ยวต่างประเทศภายหลังการเดินทางระหว่างประเทศเริ่มเข้าสู่ภาวะปกติมากขึ้น ภายใต้เงื่อนไขของการกระจายวัคซีนได้อย่างทั่วถึงและนำไปสู่การสร้างภูมิคุ้มกันหมู่ของหลายประเทศที่เป็นต้นทางของนักท่องเที่ยวนับตั้งแต่ในช่วงปลายปี ๒๕๖๔
สำหรับเสถียรภาพทางเศรษฐกิจในปี ๒๕๖๕ ยังมีแนวโน้มอยู่ในเกณฑ์ดี โดยคาดว่าอัตราเงินเฟ้อจะอยู่ในช่วงร้อยละ ๐.๗ - ๑.๗ นโยบายการคลังและความสัมพันธ์ระหว่างรายรับและงบประมาณรายจ่ายที่ขอตั้ง ภายใต้สภาวการณ์ทางเศรษฐกิจดังกล่าว ในปีงบประมาณ พ.ศ. ๒๕๖๕ รัฐบาลประมาณการว่าจะสามารถจัดเก็บรายได้จากภาษีอากร การขายสิ่งของและบริการ รัฐพาณิชย์ และรายได้อื่น
รวมสุทธิทั้งสิ้น จำนวน ๒,๕๑๑,๐๐๐ ล้านบาท ลดลงร้อยละ ๑๐.๒๖ จากปีก่อน และหักการจัดสรรภาษีมูลค่าเพิ่มให้องค์กรปกครองส่วนท้องถิ่นตามพระราชบัญญัติกำหนดแผนและขั้นตอนการกระจายอำนาจให้แก่องค์กรปกครองส่วนท้องถิ่น พ.ศ. ๒๕๔๒ และที่แก้ไขเพิ่มเติม จำนวน ๑๑๑,๐๐๐ ล้านบาท คงเหลือเป็นรายได้สุทธิที่สามารถนำมาจัดสรรเป็นรายจ่ายของรัฐบาล จำนวน ๒,๔๐๐,๐๐๐ ล้านบาท หรือร้อยละ ๑๓.๘ ของผลิตภัณฑ์มวลรวมในประเทศ
สำหรับงบประมาณรายจ่ายประจำปีงบประมาณ พ.ศ. ๒๕๖๕ เพื่อให้หน่วยรับงบประมาณมีวงเงินงบประมาณสำหรับใช้จ่ายในการดำเนินภารกิจตามนโยบายของรัฐบาลและหน้าที่ความรับผิดชอบอย่างเหมาะสมเพียงพอ จึงกำหนดวงเงินงบประมาณรายจ่ายประจำปีงบประมาณ พ.ศ. ๒๕๖๕ จำนวน ๓,๑๐๐,๐๐๐ ล้านบาท เป็นการดำเนินนโยบายงบประมาณแบบขาดดุล
โดยกำหนดรายได้สุทธิจำนวน ๒,๔๐๐,๐๐๐ ล้านบาท และเงินกู้เพื่อชดเชยการขาดดุลงบประมาณ จำนวน ๗๐๐,๐๐๐ ล้านบาท รวมเป็นรายรับทั้งสิ้น ๓,๑๐๐,๐๐๐ ล้านบาท เท่ากับวงเงินงบประมาณรายจ่ายฐานะการคลัง สำหรับหนี้สาธารณะคงค้าง ณ วันที่ ๓๑ มีนาคม  ๒๕๖๔ มีจำนวน ๘,๔๗๒,๑๘๗.๐ ล้านบาท คิดเป็นร้อยละ ๕๔.๓ ของผลิตภัณฑ์มวลรวมในประเทศ
ซึ่งอยู่ภายใต้กรอบการบริหารหนี้สาธารณะตามกฎหมายว่าด้วยวินัยการเงินการคลังของรัฐ ที่กำหนดไว้ที่ร้อยละ ๖๐ โดยหนี้สาธารณะที่เป็นข้อผูกพันของรัฐบาล ซึ่งเกิดจากการกู้ยืมเงินโดยตรงและการค้ำประกันเงินกู้โดยรัฐบาล มีจำนวนทั้งสิ้น ๘,๐๖๘,๙๑๓.๗ ล้านบาท ปัจจุบันฐานะเงินคงคลัง ณ วันที่ ๓๐ เมษายน ๒๕๖๔ มีจำนวนทั้งสิ้น ๓๗๒,๗๘๔.๓ ล้านบาท
โดยรัฐบาลจะบริหารเงินคงคลังให้อยู่ในระดับที่เหมาะสม และบริหารรายรับและรายจ่ายของรัฐบาลให้มีประสิทธิภาพและเกิดประโยชน์สูงสุด ฐานะและนโยบายการเงิน การดำเนินนโยบายการเงินในช่วงที่ผ่านมามีการผ่อนคลายต่อเนื่อง  เพื่อสนับสนุนการฟื้นตัวของเศรษฐกิจไทยที่ได้รับผลกระทบจากการระบาดของโรคติดเชื้อไวรัสโคโรนา ๒๐๑๙ ระลอกใหม่ อัตราเงินเฟ้อทั่วไปในปี ๒๕๖๔
มีแนวโน้มเพิ่มขึ้นตามราคาพลังงานเป็นสำคัญ ขณะที่อัตราเงินเฟ้อพื้นฐานยังอยู่ในระดับต่ำ ระบบการเงินโดยรวม มีเสถียรภาพ แต่ภาคธุรกิจและครัวเรือนมีความเปราะบางมากขึ้น โดยเฉพาะธุรกิจขนาดกลางและขนาดย่อม และครัวเรือนที่ยังไม่ฟื้นตัวจากการระบาดระลอกแรกและได้รับผลกระทบเพิ่มเติมจากการระบาดระลอกใหม่ ทำให้รายได้และความสามารถในการชำระหนี้ลดลง คณะกรรมการนโยบายการเงิน (กนง.)
จึงมีมติให้คงอัตราดอกเบี้ยนโยบายต่อเนื่องในเดือนกุมภาพันธ์และมีนาคม ๒๕๖๔ ที่ร้อยละ ๐.๕ เพื่อให้ภาวะการเงินโดยรวมมีความผ่อนคลาย สนับสนุนการฟื้นตัวของเศรษฐกิจที่ยังมีความไม่แน่นอนสูง รวมถึงการช่วยดูแลภาระดอกเบี้ยของลูกหนี้และเอื้อให้ต้นทุนทางการเงินของการปรับโครงสร้างหนี้อยู่ในระดับต่ำ
สำหรับฐานะการเงินด้านต่างประเทศของไทยในปัจจุบันอยู่ในเกณฑ์ดี มูลค่าเงินสำรองระหว่างประเทศ ณ วันที่ ๓๐ เมษายน ๒๕๖๔ มีจำนวน ๒๕๐,๔๓๓.๕๕ ล้านเหรียญสหรัฐฯ หรือคิดเป็นประมาณ ๓.๕ เท่าของหนี้ต่างประเทศระยะสั้น ซึ่งถือว่าอยู่ในระดับที่แข็งแกร่ง นโยบายการจัดทำงบประมาณ
ร่างพระราชบัญญัติงบประมาณรายจ่ายประจำปีงบประมาณ พ.ศ. ๒๕๖๕ จัดทำขึ้นโดยมีเป้าหมายให้ประเทศได้รับการพัฒนาอย่างยั่งยืน ทั้งในด้านเศรษฐกิจ สังคม ทรัพยากรมนุษย์ ความมั่นคง และสิ่งแวดล้อม โดยมุ่งเน้นให้ประชาชนมีคุณภาพชีวิตที่ดี เศรษฐกิจได้รับการฟื้นฟูจากผลกระทบการแพร่ระบาดของโรคติดเชื้อไวรัสโคโรนา ๒๐๑๙  โดยเสริมสร้างความเข้มแข็งของเศรษฐกิจฐานรากในประเทศ พัฒนาศักยภาพและคุณภาพชีวิตประชาชน
เพื่อเป็นกำลังในการขับเคลื่อนประเทศ ปรับปรุงปัจจัยพื้นฐานและยกระดับขีดความสามารถประเทศเพื่อรองรับการเติบโตอย่างยั่งยืนและกระจายการลงทุนเพื่อพัฒนาโครงสร้างพื้นฐานอย่างทั่วถึงและเป็นธรรม โดยรัฐบาลได้กำหนดนโยบายให้หน่วยรับงบประมาณต้องดำเนินการให้สอดคล้องกับยุทธศาสตร์ชาติ แผนแม่บท และแผนพัฒนาต่าง ๆ รวมทั้งได้คำนึงถึงภาวะเศรษฐกิจของประเทศ ความเป็นธรรมทางสังคม
เสถียรภาพและความยั่งยืนทางการคลัง เพื่อให้การจัดสรรงบประมาณของประเทศเกิดประโยชน์สูงสุด มีความคุ้มค่าในการใช้จ่ายงบประมาณ และเกิดผลสัมฤทธิ์ในการบริหารจัดการภาครัฐ โดยกำหนดแนวทางการจัดสรรงบประมาณรายจ่ายประจำปีงบประมาณ พ.ศ. ๒๕๖๕ ที่สำคัญ ดังนี้
๑.  ดำเนินการให้สอดคล้องกับยุทธศาสตร์ชาติ แผนแม่บทภายใต้ยุทธศาสตร์ชาติ แผนพัฒนาเศรษฐกิจและสังคมแห่งชาติ นโยบายและแผนระดับชาติว่าด้วยความมั่นคงแห่งชาติ แผนแม่บทเฉพาะกิจภายใต้ยุทธศาสตร์ชาติอันเป็นผลมาจากสถานการณ์โควิด ๑๙ พ.ศ. ๒๕๖๔-๒๕๖๕ แผนย่อยของแผนแม่บทภายใต้ยุทธศาสตร์ชาติ แผนการปฏิรูปประเทศ (ฉบับปรับปรุง) นโยบายของรัฐบาล เป้าหมายการพัฒนาที่ยั่งยืน แผนปฏิบัติราชการของกระทรวง
การน้อมนำหลักปรัชญาของเศรษฐกิจพอเพียงมาเป็นแนวทางในการจัดสรรงบประมาณ รวมทั้งให้ความสำคัญกับการขับเคลื่อนการพัฒนาเศรษฐกิจชีวภาพ เศรษฐกิจหมุนเวียน และเศรษฐกิจสีเขียว ด้วยโมเดลเศรษฐกิจบีซีจี  ซึ่งรัฐบาลกำหนดให้เป็นวาระแห่งชาติ  ทั้งนี้ ได้คำนึงถึงความจำเป็นและภารกิจของหน่วยรับงบประมาณ การมีส่วนร่วมของประชาชนและอยู่บนพื้นฐานความต้องการของประชาชนในพื้นที่
ตลอดจนให้ความสำคัญกับสวัสดิการที่จำเป็นสำหรับประชาชนทุกกลุ่ม โดยเฉพาะกลุ่มเปราะบางทางสังคม และผู้ที่ได้รับผลกระทบจากการระบาดของโรคติดเชื้อไวรัสโคโรนา ๒๐๑๙ รวมทั้งให้มีการกระจายงบประมาณอย่างเป็นธรรม มีความคุ้มค่า
ไม่ซ้ำซ้อน และเกิดผลสัมฤทธิ์ต่อประชาชน
๒.  ให้ความสำคัญกับองค์กรปกครองส่วนท้องถิ่น เพิ่มศักยภาพการถ่ายโอนภารกิจการจัดบริการสาธารณะ ลดความเหลื่อมล้ำ รวมทั้งการพัฒนาประสิทธิภาพการจัดเก็บรายได้และประสิทธิผลการใช้จ่ายขององค์กรปกครองส่วนท้องถิ่น
๓.  เพิ่มประสิทธิภาพการจัดทำงบประมาณให้ครอบคลุมทุกแหล่งเงิน โดยให้หน่วยรับงบประมาณพิจารณานำเงินนอกงบประมาณหรือเงินสะสมคงเหลือมาใช้ดำเนินภารกิจของหน่วยรับงบประมาณเป็นลำดับแรก  ควบคู่กับการพิจารณาทบทวนเพื่อชะลอ ปรับลดหรือยกเลิกการดำเนินโครงการที่มีความสำคัญในระดับต่ำ หรือหมดความจำเป็น รวมทั้ง ให้ความสำคัญกับการนำผลการเบิกจ่ายงบประมาณมาประกอบการพิจารณาให้สอดคล้องกับศักยภาพการใช้จ่ายงบประมาณของหน่วยรับงบประมาณ
๔. ดำเนินการให้เป็นไปตามบทบัญญัติตามรัฐธรรมนูญแห่งราชอาณาจักรไทย พุทธศักราช ๒๕๖๐ พระราชบัญญัติวินัยการเงินการคลังของรัฐ พ.ศ. ๒๕๖๑  พระราชบัญญัติวิธีการงบประมาณ พ.ศ. ๒๕๖๑  รวมทั้งกฎหมาย ระเบียบ และมติคณะรัฐมนตรีที่เกี่ยวข้อง
๕. ระมัดระวังให้มีการตรวจสอบคัดกรองในการจัดทำแผนงานโครงการให้เป็นไปด้วยความสุจริต โปร่งใส และเป็นธรรม ทุกขั้นตอน สาระสำคัญของงบประมาณรายจ่ายประจำปีงบประมาณ พ.ศ. ๒๕๖๕ ร่างพระราชบัญญัติงบประมาณรายจ่ายประจำปีงบประมาณ พ.ศ. ๒๕๖๕ มีวงเงินงบประมาณทั้งสิ้น ๓,๑๐๐,๐๐๐ ล้านบาท
เป็นการดำเนินนโยบายแบบขาดดุล โดยกำหนดรายได้สุทธิ จำนวน ๒,๔๐๐,๐๐๐ ล้านบาท และเงินกู้เพื่อชดเชยการขาดดุลงบประมาณ จำนวน ๗๐๐,๐๐๐ ล้านบาท วงเงินงบประมาณดังกล่าวจำแนกเป็นรายจ่ายประจำ จำนวน ๒,๓๖๐,๕๔๓.๐ ล้านบาท  หรือคิดเป็นร้อยละ ๗๖.๑ รายจ่ายเพื่อชดใช้เงินคงคลัง จำนวน ๕๙๖.๗ ล้านบาท หรือคิดเป็นร้อยละ ๐.๐๒ รายจ่ายเพื่อชดใช้เงินทุนสำรองจ่าย จำนวน ๒๔,๙๗๘.๖ ล้านบาท
หรือคิดเป็นร้อยละ ๐.๘  รายจ่ายลงทุน จำนวน ๖๒๔,๓๙๙.๙ ล้านบาท หรือคิดเป็นร้อยละ ๒๐.๑ และรายจ่ายชำระคืนต้นเงินกู้ จำนวน ๑๐๐,๐๐๐ ล้านบาท หรือคิดเป็นร้อยละ ๓.๒ ทั้งนี้รายจ่ายชำระคืนต้นเงินกู้เป็นรายจ่ายลงทุนกรณีการกู้เพื่อการลงทุนของรัฐวิสาหกิจ จำนวน ๑๐,๕๑๘.๒ ล้านบาท เนื่องจากผลกระทบจากสถานการณ์การแพร่ระบาดของโรคติดเชื้อไวรัสโคโรนา ๒๐๑๙ ส่งผลให้ประมาณการการจัดเก็บรายได้ของรัฐบาลลดลงอย่างมีนัยสำคัญ
และทำให้กรอบวงเงินงบประมาณรายจ่ายประจำปีงบประมาณ พ.ศ. ๒๕๖๕ มีจำนวน ๓,๑๐๐,๐๐๐ ล้านบาทลดลงจากปีงบประมาณ พ.ศ. ๒๕๖๔ จำนวน ๑๘๕,๙๖๒.๕ ล้านบาท ประกอบกับรัฐบาลมีภาระค่าใช้จ่ายซึ่งมีลักษณะรายจ่ายประจำที่จำเป็นต้องใช้จ่าย อาทิ ภาระค่าใช้จ่ายตามสิทธิ์ ตามกฎหมาย ข้อผูกพัน การจัดสวัสดิการทางสังคมและบริการสาธารณะขั้นพื้นฐานเพื่อดูแลประชาชนทุกกลุ่ม โดยเฉพาะกลุ่มเปราะบาง
ค่าใช้จ่ายเพื่อการขับเคลื่อนประเทศตามยุทธศาสตร์ชาติในแต่ละระดับ รายจ่ายเพื่อชำระหนี้ภาครัฐ รายจ่ายเพื่อชดใช้เงินคงคลัง และรายจ่ายเพื่อชดใช้เงินทุนสำรองจ่าย จึงได้กำหนดรายจ่ายลงทุนไว้จำนวน  ๖๒๔,๓๙๙.๙ ล้านบาท หรือคิดเป็นร้อยละ ๒๐.๑๔ ซึ่งเป็นวงเงินที่น้อยกว่าวงเงินส่วนที่ขาดดุลงบประมาณ
อย่างไรก็ตาม รัฐบาลได้ให้ความสำคัญกับรายจ่ายลงทุนที่ต้องดำเนินการ รัฐบาลได้มีมาตรการแก้ไขกรณีงบประมาณรายจ่ายลงทุนมีจำนวนน้อยกว่าวงเงินส่วนที่ขาดดุลงบประมาณ โดยการเพิ่มแหล่งเงินลงทุนของประเทศในช่องทางอื่นนอกเหนือจากงบประมาณรายจ่ายประจำปี  เพื่อนำมาลงทุนในโครงสร้างพื้นฐานของรัฐ ได้แก่ การให้เอกชนร่วมลงทุนในกิจการของรัฐ โดยเร่งรัดการดำเนินโครงการตามแผนการจัดทำโครงการร่วมลงทุนที่จะดำเนินการในปี ๒๕๖๕
เร่งรัดการลงทุนของหน่วยงานตามแผนการใช้จ่ายจากกองทุนรวมโครงสร้างพื้นฐานเพื่ออนาคตประเทศไทย รวมทั้งการลงทุนโดยใช้เงินกู้เพื่อพัฒนาเศรษฐกิจและสังคม ตามมาตรา ๒๒ แห่งพระราชบัญญัติการบริหารหนี้สาธารณะ พ.ศ. ๒๕๔๘ และที่แก้ไขเพิ่มเติม โดยให้ความสำคัญกับการลงทุนในการพัฒนาโครงสร้างพื้นฐานเพื่อวางรากฐานการพัฒนาระบบน้ำ การสร้างคุณภาพชีวิต และการกระจายความเจริญสู่ภูมิภาค
การลงทุนเพื่อการให้บริการด้านสาธารณสุข ตลอดจนการใช้เทคโนโลยีเพื่อการสร้างความเข้มแข็งของประเทศ ซึ่งจะช่วยกระตุ้นการเติบโตทางเศรษฐกิจของประเทศภายใต้สถานการณ์การแพร่ระบาดของโรคติดเชื้อไวรัสโคโรนา ๒๐๑๙ ให้เป็นไปอย่างมีประสิทธิภาพยิ่งขึ้น
นอกจากนี้ รัฐบาลได้เห็นชอบให้กระทรวงการคลังดำเนินมาตรการภายใต้ร่างพระราชกำหนดให้อำนาจกระทรวงการคลังกู้เงินเพื่อแก้ไขปัญหาเศรษฐกิจและสังคมจากการระบาดระลอกใหม่ของโรคติดเชื้อไวรัสโคโรนา ๒๐๑๙ โดยให้ความสำคัญกับการใช้จ่ายเพื่อการลงทุนที่มีวัตถุประสงค์ในการฟื้นฟูเศรษฐกิจและสังคมที่ได้รับผลกระทบจากการระบาดระลอกใหม่ของโรคติดเชื้อไวรัสโคโรนา ๒๐๑๙
เพื่อรักษาระดับการจ้างงานของผู้ประกอบการและกระตุ้นการลงทุนและการบริโภคในระบบเศรษฐกิจของประเทศ โดยมีสาระสำคัญของงบประมาณรายจ่ายประจำปีงบประมาณ พ.ศ. ๒๕๖๕ ดังนี้
๑. งบประมาณรายจ่ายประจำปีงบประมาณ พ.ศ. ๒๕๖๕ จำแนกตามกลุ่มงบประมาณรายจ่ายงบประมาณรายจ่ายที่กำหนดในร่างพระราชบัญญัติงบประมาณรายจ่ายประจำปี จำแนกได้ดังนี้
๑.๑  งบประมาณรายจ่ายงบกลาง รัฐบาลได้กำหนดไว้ จำนวน ๕๗๑,๐๔๗.๓ ล้านบาท หรือคิดเป็นร้อยละ ๑๘.๔ ของวงเงินงบประมาณ
๑.๒   งบประมาณรายจ่ายของหน่วยรับงบประมาณ รัฐบาลได้กำหนดไว้ จำนวน ๑,๐๓๒,๐๑๐.๙ ล้านบาท หรือคิดเป็นร้อยละ ๓๓.๓ ของวงเงินงบประมาณ
๑.๓   งบประมาณรายจ่ายบูรณาการ  รัฐบาลได้กำหนดไว้ จำนวน ๒๐๘,๑๗๗.๓ ล้านบาท หรือคิดเป็นร้อยละ ๖.๗ ของวงเงินงบประมาณ จำนวน ๑๑ เรื่อง ได้แก่
๑.  ขับเคลื่อนการแก้ไขปัญหาจังหวัดชายแดนภาคใต้   ๒.    เขตพัฒนาพิเศษภาคตะวันออก
๓.  ต่อต้านการทุจริตและประพฤติมิชอบ
๔.  เตรียมความพร้อมเพื่อรองรับสังคมสูงวัย
๕.  บริหารจัดการทรัพยากรน้ำ
๖.  ป้องกัน ปราบปราม และบำบัดรักษาผู้ติดยาเสพติด
๗.  พัฒนาด้านคมนาคมและระบบโลจิสติกส์
๘.  พัฒนาและส่งเสริมเศรษฐกิจฐานราก
๙.  พัฒนาอุตสาหกรรมและบริการแห่งอนาคต
๑๐.  รัฐบาลดิจิทัล
๑๑.  สร้างรายได้จากการท่องเที่ยว
๑.๔ งบประมาณรายจ่ายบุคลากร รัฐบาลได้กำหนดไว้ จำนวน ๗๗๐,๑๖๐.๐ ล้านบาท หรือคิดเป็นร้อยละ ๒๔.๘ ของวงเงินงบประมาณ
๑.๕ งบประมาณรายจ่ายสำหรับทุนหมุนเวียน รัฐบาลได้กำหนดไว้ จำนวน ๑๙๕,๓๙๗.๘ ล้านบาท หรือคิดเป็นร้อยละ ๖.๓ ของวงเงินงบประมาณ
๑.๖ งบประมาณรายจ่ายเพื่อการชำระหนี้ภาครัฐ รัฐบาล ได้กำหนดไว้ จำนวน ๒๙๗,๖๓๑.๔ ล้านบาท หรือคิดเป็นร้อยละ ๙.๖ ของวงเงินงบประมาณ
๑.๗ งบประมาณรายจ่ายเพื่อชดใช้เงินคงคลัง รัฐบาล ได้กำหนดไว้ จำนวน ๕๙๖.๗ ล้านบาท หรือคิดเป็นร้อยละ ๐.๐๒ ของวงเงินงบประมาณ
๑.๘ งบประมาณรายจ่ายเพื่อชดใช้เงินทุนสำรองจ่าย รัฐบาลได้กำหนดไว้ จำนวน ๒๔,๙๗๘.๖ ล้านบาท หรือคิดเป็นร้อยละ ๐.๘ ของวงเงินงบประมาณ
๒. งบประมาณรายจ่ายประจำปีงบประมาณ พ.ศ. ๒๕๖๕ จำแนกตามยุทธศาสตร์การจัดสรรงบประมาณ ยุทธศาสตร์การจัดสรรงบประมาณรายจ่ายประจำปีงบประมาณ พ.ศ. ๒๕๖๕ ได้กำหนดไว้ จำนวน ๖ ยุทธศาสตร์ ๑ รายการ โดยได้นำยุทธศาสตร์ชาติและแผนแม่บทภายใต้ยุทธศาสตร์ชาติมากำหนดเป็นกรอบโครงสร้างยุทธศาสตร์การจัดสรรงบประมาณรายจ่ายประจำปีงบประมาณ พ.ศ. ๒๕๖๕ รายละเอียดการดำเนินงานที่สำคัญสรุปได้ ดังนี้
ยุทธศาสตร์ที่ ๑ ด้านความมั่นคง รัฐบาลได้จัดสรรงบประมาณรายจ่ายไว้เป็นจำนวนทั้งสิ้น  ๓๘๗,๙๐๙.๖ ล้านบาท หรือคิดเป็นร้อยละ ๑๒.๕ ของวงเงินงบประมาณ เพื่อให้การบริหารงานด้านความมั่นคงมีผลสำเร็จอย่างเป็นรูปธรรมและมีประสิทธิภาพ ประชาชนมีความสุข ภาครัฐ ภาคเอกชน และภาคประชาชน มีความพร้อมในการป้องกันและแก้ไขปัญหาด้านความมั่นคง รวมทั้งเพื่อให้ประเทศไทยมีบทบาทด้านความมั่นคงเป็นที่ชื่นชมและได้รับการยอมรับจากประชาคมระหว่างประเทศ จำแนกตามแผนงานได้ ดังนี้
๑) การเสริมสร้างความมั่นคงของสถาบันหลักของชาติ   งบประมาณทั้งสิ้น ๕,๙๓๘.๐ ล้านบาท  เพื่อให้คนในชาติมีจิตสำนึกรักและหวงแหน พร้อมธำรงรักษาไว้ซึ่งสถาบันหลักของชาติ โดยการพิทักษ์รักษา เทิดทูนสถาบันพระมหากษัตริย์ ถวายความปลอดภัยพระมหากษัตริย์และพระบรมวงศานุวงศ์ ขับเคลื่อนการพัฒนาพื้นที่ตามแนวพระราชดำริและหลักปรัชญาของเศรษฐกิจพอเพียง รวมทั้งสนับสนุนกิจกรรมพิเศษหลวง
๒) การรักษาความสงบภายในประเทศ งบประมาณทั้งสิ้น ๒๑,๖๗๔.๒ ล้านบาท  เพื่อให้ประชาชนมีความมั่นคง ปลอดภัยในชีวิตและทรัพย์สิน โดยการรักษาความมั่นคงและความสงบเรียบร้อยภายในประเทศ ปลูกฝังจิตสำนึกรักสามัคคีและส่งเสริมความปรองดองของคนในชาติ สนับสนุนภารกิจของกองอาสารักษาดินแดน กองกำลังประจำถิ่น  เสริมสร้างศักยภาพการรักษาความมั่นคงภายในแบบพลเรือน
ขับเคลื่อนนโยบายของรัฐผ่านกลไกหมู่บ้าน เพิ่มประสิทธิภาพการปฏิบัติงานป้องกันและปราบปรามอาชญากรรม การบังคับใช้กฎหมาย การอำนวยความยุติธรรมและบริการประชาชน รวมทั้งสร้างการมีส่วนร่วมของทุกภาคส่วนในกิจกรรมงานรักษาความสงบภายในประเทศ
๓) การพัฒนาและเสริมสร้างการเมืองในระบอบประชาธิปไตยอันมีพระมหากษัตริย์ทรงเป็นประมุข งบประมาณทั้งสิ้น ๒๑๖.๗ ล้านบาท  เพื่อให้การเมืองมีเสถียรภาพและธรรมาภิบาลโดยส่งเสริมและเผยแพร่ประชาสัมพันธ์เพื่อพัฒนาการเมืองการปกครองในระบอบประชาธิปไตย เสริมสร้างการมีส่วนร่วมทางการเมืองอย่างสร้างสรรค์ สร้างองค์ความรู้ ความเข้าใจ และตระหนักถึงการทำหน้าที่พลเมืองที่ดีตามวิถีประชาธิปไตยอันมีพระมหากษัตริย์ทรงเป็นประมุขให้กับประชาชน
๔) การขับเคลื่อนการแก้ไขปัญหาจังหวัดชายแดนภาคใต้ งบประมาณทั้งสิ้น ๗,๑๔๔.๓ ล้านบาท  เพื่อให้ประชาชนในพื้นที่มีความมั่นคงปลอดภัย พร้อมพัฒนาสู่ความมั่งคั่งและยั่งยืน มีเป้าหมายจำนวนเหตุรุนแรงในพื้นที่ลดลงร้อยละ ๕๐ เมื่อเทียบกับปี ๒๕๖๐ โดยเพิ่มประสิทธิภาพการขับเคลื่อนงานของภาครัฐในลักษณะบูรณาการ
ที่มีเอกภาพร่วมกับทุกภาคส่วน อาทิ สร้างความรู้ความเข้าใจกับประชาชนทั้งในและนอกจังหวัดชายแดนภาคใต้ อำนวยความยุติธรรมและเยียวยาผู้ได้รับผลกระทบ ยับยั้งการสนับสนุนการกระทำผิดกฎหมาย รักษาความปลอดภัยในชีวิตและทรัพย์สินของประชาชน ตลอดจนพัฒนาเศรษฐกิจผ่านโครงการตำบลมั่นคง มั่งคั่ง ยั่งยืน  มีการพัฒนาศักยภาพ ด้านการเกษตรแก่เกษตรกร ไม่น้อยกว่า ๑๒,๐๐๐ ราย  พัฒนาโครงสร้างพื้นฐาน ๒๐๒ แห่ง
พัฒนาทักษะอาชีพและฝีมือแรงงานไม่น้อยกว่า ๔,๓๐๐ คน และพัฒนาโครงสร้างพื้นฐานทางถนน ระยะทางไม่น้อยกว่า ๘๒ กิโลเมตร เพื่อให้พื้นที่ชุมชนมีความน่าอยู่และปลอดภัย รวมทั้งสนับสนุนการทำกิจกรรมร่วมกันของประชาชนในพื้นที่ภายใต้สังคมพหุวัฒนธรรมที่เข้มแข็ง ไม่น้อยกว่า ๑๐,๑๕๐ คน
๕) การจัดการปัญหาแรงงานต่างด้าวและการค้ามนุษย์ งบประมาณทั้งสิ้น ๒๙๘.๑ ล้านบาท  เพื่อให้เกิดการขับเคลื่อนงานด้านการป้องกันการบังคับใช้แรงงานและการค้ามนุษย์ และเพื่อให้ผู้เสียหายจากการค้ามนุษย์ ทั้งแรงงานเด็ก แรงงานประมง แรงงานบังคับและกลุ่มเสี่ยงได้รับการคุ้มครองและช่วยเหลือกลับคืนสู่สังคม โดยสร้างความรู้ความเข้าใจแก่กลุ่มเป้าหมายให้สามารถป้องกันและปฏิบัติตัวได้ถูกต้องตามกฎหมาย
ไม่ตกเป็นเหยื่อของการค้ามนุษย์ ไม่น้อยกว่า ๕๙๐,๙๐๐ คน มีการตรวจตราและเฝ้าระวังปราบปรามการค้ามนุษย์ในพื้นที่และสถานประกอบการกลุ่มเสี่ยง ตรวจสอบแรงงานต่างด้าว ไม่น้อยกว่า ๓๒๙,๐๐๐ คน  แรงงานประมงได้รับการคุ้มครอง ไม่น้อยกว่า ๔๐,๐๐๐ คน รวมทั้งเพิ่มประสิทธิภาพ การปราบปรามและดำเนินคดีการทำความผิดค้ามนุษย์
๖) การป้องกัน ปราบปราม และบำบัดรักษาผู้ติดยาเสพติด  งบประมาณทั้งสิ้น ๔,๒๘๑.๑ ล้านบาท  เพื่อให้เด็ก เยาวชน ผู้ใช้แรงงาน และประชาชนกลุ่มเสี่ยงมีภูมิคุ้มกันภัยจากยาเสพติด และไม่กระทำผิดเกี่ยวกับยาเสพติดอย่างน้อยร้อยละ ๙๗ ของประชากรทุกช่วงวัย จัดให้มีกลไกการวางแผนป้องกัน แก้ไขและช่วยเหลือประชาชนอย่างเป็นระบบ ปราบปรามจับกุมผู้ผลิต ผู้ค้า ผู้มีอิทธิพล และเจ้าหน้าที่รัฐที่เกี่ยวข้องกับยาเสพติด และร่วมมือกับต่างประเทศในการควบคุมและสกัดกั้นยาเสพติด
เพื่อลดระดับความรุนแรงของพื้นที่แพร่ระบาดยาเสพติดลงอย่างน้อยร้อยละ ๒๐ จากเป้าหมายที่ผ่านมา รวมทั้งบำบัด รักษา และฟื้นฟูสมรรถภาพผู้ติดยาเสพติด สร้างการยอมรับและให้โอกาสทางสังคม ให้สามารถกลับไปใช้ชีวิตในสังคมได้ตามปกติ  ตลอดจนช่วยเหลือผู้ผ่านการบำบัดรักษาอย่างเป็นระบบผ่านมาตรการทางเลือก เพื่อให้ผู้ป่วยได้รับการดูแลอย่างมีคุณภาพ และการติดตามตามมาตรฐาน ไม่น้อยกว่าร้อยละ ๕๘
๗) การป้องกันและแก้ไขปัญหาที่มีผลกระทบต่อความมั่นคง งบประมาณทั้งสิ้น ๑๔,๑๗๔.๖ ล้านบาท  เพื่อให้ปัญหาความมั่นคงได้รับการแก้ไขจนไม่ส่งผลกระทบต่อการบริหารและการพัฒนาประเทศ โดยพัฒนาแผนการรักษาความมั่นคงภายในราชอาณาจักร ป้องกันและแก้ไขปัญหาความมั่นคงทางไซเบอร์ การก่อการร้าย และป้องกันภัยคุกคามข้ามชาติและความมั่นคงทางทะเล พัฒนาศักยภาพในการรับมือภัยคุกคามและเหตุฉุกเฉินทางนิวเคลียร์และรังสี
เสริมสร้างความพร้อมด้านกำลังพลและยุทโธปกรณ์ จัดหาเครื่องมือ อุปกรณ์ หรือระบบสารสนเทศสำหรับการสืบสวนสอบสวนและติดตามจับกุมผู้กระทำผิด เพื่อลดความเสียหายจากคดีความมั่นคงทางเศรษฐกิจและสังคม ตลอดจนคุ้มครองรักษาผลประโยชน์ของชาติและพื้นที่ชายแดน ด้วยการตรวจติดตามและเฝ้าระวังการทำประมงให้เป็นไปตามกฎหมาย ไม่น้อยกว่า ๑๗๒,๐๐๐ ครั้ง และการก่อสร้างเขื่อนป้องกันตลิ่งเพื่อป้องกันการสูญเสียดินแดนของประเทศ ไม่น้อยกว่า ๓๙,๐๐๐ เมตร
๘) การพัฒนาศักยภาพการป้องกันประเทศ และความพร้อมเผชิญภัยคุกคามทุกมิติ งบประมาณทั้งสิ้น ๖๒,๙๗๔.๓ ล้านบาท  เพื่อให้หน่วยงานด้านความมั่นคง มีความพร้อมที่จะเผชิญภัยคุกคามทุกรูปแบบ มีระบบและแผนเตรียมพร้อมแห่งชาติที่ทันสมัยและปฏิบัติได้จริง โดยการเพิ่มขีดความสามารถงานข่าวกรอง สร้างเครือข่ายภาคประชาชนและภาคเอกชนให้มีความรู้ความเข้าใจด้านการข่าวและการรักษาความปลอดภัยฝ่ายพลเรือน
รวมถึงการพัฒนาขีดความสามารถของกองทัพด้านการพัฒนาประเทศและการช่วยเหลือประชาชน ส่งเสริมและพัฒนาอุตสาหกรรมป้องกันประเทศและพลังงานทหาร ส่งเสริมการวิจัยและพัฒนาเพื่อการป้องกันประเทศ
๙) การพัฒนาระบบการเตรียมพร้อมแห่งชาติและระบบบริหารจัดการภัยพิบัติ งบประมาณทั้งสิ้น ๑๘,๔๕๒.๖ ล้านบาท  เพื่อให้ประชาชนเชื่อมั่นในขีดความสามารถการปฏิบัติงานด้านภัยพิบัติฉุกเฉิน การกู้ภัยและช่วยเหลือผู้ประสบภัย รวมทั้งลดความสูญเสียและสร้างความปลอดภัยในชีวิตและทรัพย์สินของประชาชน โดยการเพิ่มสมรรถนะในการปฏิบัติงาน จัดหาครุภัณฑ์ให้มีความพร้อมในการป้องกันและฟื้นฟูสาธารณภัย เพิ่มประสิทธิภาพการเตือนภัยพิบัติ
บุคลากรได้รับการฝึกอบรมให้มีความรู้ ทักษะและสมรรถนะในการป้องกันและบรรเทาสาธารณภัย สร้างความรู้ ความตระหนักแก่ประชาชน เพื่อเตรียมความพร้อมรับมือกับสาธารณภัยอย่างมีประสิทธิภาพ รวมถึงป้องกันการกัดเซาะการพังทลายของตลิ่งริมแม่น้ำภายในประเทศ ไม่น้อยกว่า ๑๓๑,๖๐๐ เมตร
๑๐) การพัฒนากลไกการบริหารจัดการความมั่นคงแบบองค์รวม งบประมาณทั้งสิ้น ๒๖๐.๔ ล้านบาท  เพื่อให้กลไกการบริหารจัดการความมั่นคงมีประสิทธิภาพสูงขึ้น โดยส่งเสริมการบูรณาการและเสริมสร้างความพร้อมและยกระดับกลไกด้านความมั่นคงระหว่างหน่วยงาน
๑๑) การส่งเสริมความสัมพันธ์ระหว่างประเทศ งบประมาณทั้งสิ้น  ๔,๒๘๙.๓ ล้านบาท  เพื่อให้ประเทศไทยมีความมั่นคงสามารถรับมือกับความท้าทายจากภายนอกได้ทุกรูปแบบ  และเป็นหนึ่งในศูนย์กลางการค้า การลงทุน และการบริการในภูมิภาคเอเชีย  โดยการพัฒนาความเป็นมาตรฐานสากลและส่งเสริมความสัมพันธ์และความร่วมมือทางเศรษฐกิจและทางทหารกับมิตรประเทศและองค์การระหว่างประเทศ  เสริมสร้างภาพลักษณ์ และบทบาทของประเทศไทยในประชาคมโลก
ขับเคลื่อนการดำเนินงานการต่างประเทศอย่างมีเอกภาพและตามกรอบความร่วมมือระหว่างประเทศและภูมิภาค รวมทั้งพัฒนาความร่วมมือความเป็นหุ้นส่วนด้านวิทยาศาสตร์ เทคโนโลยีและนวัตกรรมภายใต้กรอบความร่วมมือระหว่างประเทศ
๑๒)  การสนับสนุนด้านความมั่นคง งบประมาณทั้งสิ้น ๓๓๒.๑ ล้านบาท  เพื่อสนับสนุนเป้าหมายยุทธศาสตร์ด้านความมั่นคง โดยการเพิ่มขีดความสามารถระบบบริหารจัดการ สนับสนุนการรักษาความมั่นคงปลอดภัยด้านไซเบอร์ของประเทศ สนับสนุนงานขับเคลื่อนการป้องกันและแก้ไขปัญหาตามสถานการณ์ที่เกิดขึ้นในพื้นที่
๑๓) การดำเนินงานภารกิจพื้นฐาน  เพื่อสนับสนุนยุทธศาสตร์ด้านความมั่นคง งบประมาณทั้งสิ้น ๕๓,๑๙๐.๖ ล้านบาท เพื่อให้การดำเนินภารกิจด้านความมั่นคงมีประสิทธิภาพและเกิดความคุ้มค่า โดยการสร้างความพร้อมด้านการป้องกันประเทศ  การดำรงไว้ซึ่งความสัมพันธ์อันดีและความร่วมมือในการดำเนินงานด้านความมั่นคงระหว่างประเทศไทยกับมิตรประเทศ และค่าใช้จ่ายบุคลากรภาครัฐ เพื่อสนับสนุนยุทธศาสตร์ด้านความมั่นคง  งบประมาณทั้งสิ้น ๑๙๔,๖๘๓.๓ ล้านบาท
ยุทธศาสตร์ที่ ๒ . ด้านการสร้างความสามารถในการแข่งขัน รัฐบาลได้จัดสรรงบประมาณรายจ่ายไว้เป็นจำนวนทั้งสิ้น ๓๓๘,๕๔๗.๖ ล้านบาท หรือคิดเป็นร้อยละ ๑๐.๙ ของวงเงินงบประมาณเพื่อสนับสนุนให้เศรษฐกิจเติบโตอย่างมีเสถียรภาพและยั่งยืน โดยให้ความสำคัญกับการยกระดับผลิตภาพการผลิต การพัฒนาและประยุกต์ใช้เทคโนโลยีและนวัตกรรมสร้างมูลค่าด้านการเกษตร การพัฒนาอุตสาหกรรมและบริการแห่งอนาคต
การพัฒนาผู้ประกอบการและวิสาหกิจขนาดกลางและขนาดย่อมสู่สากล การสร้างรายได้จากการท่องเที่ยว การพัฒนาโครงสร้างพื้นฐานและระบบโลจิสติกส์เพื่อรองรับการปรับโครงสร้างเศรษฐกิจใหม่ พื้นที่เขตเศรษฐกิจพิเศษ เขตพัฒนาพิเศษภาคตะวันออก รวมทั้งพัฒนาความมั่นคงของพลังงาน และพัฒนาเมืองน่าอยู่อัจฉริยะรองรับสังคมดิจิทัล โดยมีเป้าหมายกระจายความเจริญทางเศรษฐกิจและสังคมในทุกภูมิภาคของประเทศ จำแนกตามแผนงานได้ ดังนี้
๑) การพัฒนาด้านคมนาคมและระบบโลจิสติกส์งบประมาณทั้งสิ้น ๑๑๐,๔๑๕.๑ ล้านบาท  เพื่อพัฒนาโครงสร้างพื้นฐานด้านคมนาคม เพิ่มประสิทธิภาพระบบการบริหารจัดการโลจิสติกส์และสิ่งอำนวยความสะดวกให้มีประสิทธิภาพ รวดเร็ว และปลอดภัย เช่น ก่อสร้างโครงข่ายทางหลวงแผ่นดิน ระยะทางประมาณ ๑,๙๘๑ กิโลเมตร ก่อสร้างทางหลวงพิเศษระหว่างเมือง พัฒนาทางโครงข่ายทางหลวงชนบท ระยะทางประมาณ ๑,๐๙๖ กิโลเมตร
พัฒนาโครงสร้างพื้นฐานเพื่อส่งเสริมการขนส่งทางราง ระยะทางประมาณ ๑,๕๑๒  กิโลเมตร  พัฒนาระบบรถไฟความเร็วสูงเพื่อเชื่อมโยงภูมิภาค พัฒนาโครงสร้างพื้นฐานทางน้ำ ก่อสร้างเขื่อนป้องกันตลิ่ง ขุดลอกและบำรุงรักษาร่องน้ำชายฝั่งทะเล เพิ่มประสิทธิภาพทางเดินเรือในแม่น้ำต่าง ๆ เพื่อรองรับปริมาณการขนส่งสินค้าประมาณ ๑๒๖ ล้านตัน  เพิ่มขีดความสามารถและปรับปรุงขยายท่าอากาศยานในภูมิภาค ๒๓ แห่ง
ให้เป็นไปตามมาตรฐานการบินระหว่างประเทศ รวมทั้งการกำกับดูแลและพัฒนามาตรฐานด้านการขนส่งทุกรูปแบบให้มีความสะดวก รวดเร็ว และปลอดภัย พัฒนาและส่งเสริมการเข้าถึงระบบขนส่งสาธารณะควบคู่กับการกำกับดูแลมาตรฐานการให้บริการให้มีคุณภาพระดับสากล  พัฒนาระบบบริหารจัดการโลจิสติกส์และห่วงโซ่อุปทาน
เพื่อส่งเสริมการขนส่งทั้งภายในประเทศและระหว่างประเทศให้มีประสิทธิภาพ และส่งเสริมการอำนวยความสะดวกทางการค้าด้วยระบบการเชื่อมโยงข้อมูลหน่วยงานภาครัฐและภาคธุรกิจ
๒) เขตพัฒนาพิเศษภาคตะวันออก งบประมาณทั้งสิ้น ๑๒,๒๗๕.๔ ล้านบาท เพื่อส่งเสริมให้เกิดการลงทุนในเขตพัฒนาพิเศษภาคตะวันออก ส่งเสริมการพัฒนากิจกรรมทางเศรษฐกิจที่ทันสมัยและเป็นมิตรกับสิ่งแวดล้อม เพื่อพัฒนาพื้นที่ให้เป็นเมืองอัจฉริยะน่าอยู่ ยกระดับคุณภาพชีวิตของประชาชนในพื้นที่เขตพัฒนาพิเศษภาคตะวันออก ตลอดจนเสริมสร้างบทบาทของประเทศไทยในฐานะประตูของภูมิภาคเอเชีย
โดยพัฒนาโครงสร้างพื้นฐานด้านคมนาคมขนส่งและระบบโลจิสติกส์ให้เชื่อมโยงโครงข่ายการขนส่งในทุกมิติ ได้แก่ พัฒนาโครงข่ายการขนส่งทางถนน โครงการรถไฟความเร็วสูงเชื่อมสามสนามบิน ยกระดับศักยภาพท่าเรือน้ำลึกและท่าเทียบเรืออเนกประสงค์ ผลิตและพัฒนาบุคลากรให้มีสมรรถนะตรงตามความต้องการของผู้ประกอบการ โดยผ่านความร่วมมือและการสนับสนุนจากผู้ประกอบการ เพื่อรองรับอุตสาหกรรมเป้าหมาย ไม่น้อยกว่า ๑๕,๐๐๐ คน
๓) การพัฒนาพื้นที่เขตเศรษฐกิจพิเศษ งบประมาณทั้งสิ้น ๖๘๒.๖ ล้านบาท เพื่อส่งเสริมให้เกิดการพัฒนาพื้นที่เขตเศรษฐกิจพิเศษ เป็นศูนย์กลางความเจริญทางเศรษฐกิจและสังคม โดยพัฒนาพื้นที่ให้มีระบบโครงสร้างพื้นฐานด้านคมนาคม สังคม สิ่งแวดล้อม และการศึกษาเพิ่มประสิทธิภาพของด่านศุลกากร ปรับปรุงและจัดทำข้อเสนอกฎหมายและกฎระเบียบใหม่
ประชาสัมพันธ์ให้นักลงทุนและผู้ประกอบการไทยและนานาชาติมาลงทุนในพื้นที่จังหวัดเป้าหมาย ได้แก่ ตาก มุกดาหาร สระแก้ว ตราด สงขลา หนองคาย เชียงราย นครพนม กาญจนบุรี และนราธิวาส  พัฒนาด่านศุลกากร  เพิ่มประสิทธิภาพการบริการคนเข้าเมือง สนับสนุนการพัฒนาสาธารณสุขชายแดน ป้องกัน เฝ้าระวัง และควบคุมโรคติดต่อเพิ่มทักษะกำลังแรงงานในพื้นที่ ตลอดจนพัฒนาพื้นที่บริเวณชายแดน ให้มีความพร้อมสำหรับรองรับกิจกรรมทางเศรษฐกิจและสังคมที่เชื่อมโยงกับประเทศเพื่อนบ้าน
๔) การสร้างรายได้จากการท่องเที่ยว งบประมาณทั้งสิ้น ๔,๖๕๓.๘ ล้านบาท  เพื่อให้การท่องเที่ยวเป็นกลไกในการขับเคลื่อนเศรษฐกิจของประเทศ โดยมีเป้าหมายเพิ่มรายได้จากการท่องเที่ยวและมีอัตราการขยายตัวของการลงทุนในอุตสาหกรรมและบริการภาคการท่องเที่ยวเพิ่มขึ้น ส่งเสริมการท่องเที่ยวภายในประเทศควบคู่ไปกับการฟื้นฟูแหล่งท่องเที่ยวทางธรรมชาติ ส่งเสริมให้มีการปรับรูปแบบและสร้างมูลค่าเพิ่มให้แก่การท่องเที่ยว
สร้างความหลากหลายให้การท่องเที่ยว และเพิ่มมูลค่าให้แก่สินค้าและบริการทางสุขภาพ พัฒนาภาคการท่องเที่ยวทั้งระบบโดยมุ่งเน้นที่เชิงคุณภาพมากกว่าปริมาณ พัฒนาและปรับปรุงแหล่งท่องเที่ยวเมืองหลักและเมืองรองให้สอดคล้องกับบริบทของพื้นที่ พัฒนาโครงสร้างพื้นฐานด้านคมนาคม และสิ่งอำนวยความสะดวกเพื่อเชื่อมโยงต่อเนื่องไปยังภูมิภาค พัฒนาความปลอดภัยและการอำนวยความสะดวกให้กับนักท่องเที่ยว
พัฒนาบุคลากรและผู้ประกอบการด้านการท่องเที่ยวในทุกระดับ ลดความเหลื่อมล้ำโดยกระจายรายได้จากการท่องเที่ยวสู่ชุมชน และให้ความสำคัญกับการพัฒนาการท่องเที่ยวอย่างยั่งยืน
๕) การพัฒนาผู้ประกอบการ และวิสาหกิจขนาดกลางและขนาดย่อมสู่สากล งบประมาณทั้งสิ้น ๑,๙๒๗.๗ ล้านบาท  เพื่อส่งเสริม สนับสนุนให้ผู้ประกอบการวิสาหกิจขนาดกลางและขนาดย่อม และวิสาหกิจชุมชนมีความรู้และทักษะสามารถปรับตัวสู่ธุรกิจใหม่เพื่อเพิ่มขีดความสามารถในการแข่งขัน ส่งเสริมการใช้เทคโนโลยีและนวัตกรรมในการประกอบธุรกิจ สนับสนุนการจัดหาแหล่งเงินทุนและการเข้าถึงแหล่งข้อมูลและองค์ความรู้ในการพัฒนาธุรกิจ
รวมถึงสร้างสภาพแวดล้อมที่เอื้อต่อการพัฒนาอุตสาหกรรม สร้างความร่วมมือระหว่างภาครัฐและภาคเอกชน เพื่อส่งเสริมให้มีการขยายธุรกิจสู่สากลและปรับรูปแบบการประกอบการให้สอดคล้องตามความต้องการของตลาด โดยมีเป้าหมายให้ เอสเอ็มอีไทยไม่น้อยกว่า ๓๐๐,๐๐๐ ราย สามารถเติบโต เข้มแข็ง และแข่งขันได้ในระดับสากล และเป็นพลังสำคัญในการขับเคลื่อนเศรษฐกิจของประเทศให้สามารถสร้างมูลค่าทางเศรษฐกิจได้ ไม่น้อยกว่า ๔๐,๐๐๐ ล้านบาท ภายใน ๓ ปี
๖) การพัฒนาอุตสาหกรรมและบริการแห่งอนาคต งบประมาณทั้งสิ้น ๘๗๓.๑ ล้านบาท เพื่อเพิ่มอัตราการขยายตัวของผลิตภัณฑ์มวลรวมภายในประเทศในสาขาอุตสาหกรรมและบริการร้อยละ ๓.๘  และเพิ่มอัตราการขยายตัวของผลิตภาพการผลิตของภาคอุตสาหกรรมและบริการ ร้อยละ ๑ ครอบคลุมอุตสาหกรรมอาหารและอุตสาหกรรมชีวภาพ อุตสาหกรรมและบริการทางการแพทย์ อุตสาหกรรมและบริการดิจิทัล
ข้อมูลปัญญาประดิษฐ์ หุ่นยนต์ระบบอัตโนมัติ และอิเล็กทรอนิกส์อัจฉริยะ ซึ่งเน้นการพัฒนาศักยภาพของผู้ประกอบการและบุคลากรโดยใช้เทคโนโลยีขั้นสูง อุตสาหกรรมยานยนต์สมัยใหม่  เน้นการวางโครงสร้างพื้นฐานเพื่อรองรับการเป็นฐานการผลิตยานยนต์และชิ้นส่วนที่สำคัญของโลก รวมทั้งการพัฒนาระบบนิเวศอุตสาหกรรมและบริการแห่งอนาคต โดยพัฒนาการจัดการฐานข้อมูลอุตสาหกรรม และการคาดการณ์เทคโนโลยีในอนาคต
เพื่อเตรียมความพร้อมให้กับผู้ประกอบการภายหลังจากสถานการณ์การแพร่ระบาดของโรคติดเชื้อไวรัสโคโรนา ๒๐๑๙ คลี่คลาย และเป็นกลไกสำคัญในการขับเคลื่อนเศรษฐกิจ
๗) การเกษตรสร้างมูลค่า งบประมาณทั้งสิ้น ๔๖,๖๑๖.๒ ล้านบาท เพื่อเพิ่มผลิตภาพการผลิตของภาคการเกษตรสูงขึ้น โดยส่งเสริมการสร้างมูลค่าเพิ่มให้กับสินค้าเกษตรตามศักยภาพและความโดดเด่นเฉพาะ และสามารถแปรรูปสู่ผลิตภัณฑ์ปลายน้ำที่มีมูลค่าสูง โดยใช้เทคโนโลยีพัฒนาฐานทรัพยากรทางการเกษตรให้เข้มแข็งและยั่งยืน ส่งเสริมการผลิตสินค้าเกษตรและอาหารเข้าสู่ระบบมาตรฐานความปลอดภัยด้วยการตรวจประเมินแหล่งผลิต ไม่น้อยกว่า ๒๑๔,๓๕๐ แห่ง
ส่งเสริมพัฒนาเกษตรกรรมยั่งยืนผ่านเกษตรทฤษฎีใหม่ เกษตรทางเลือก เกษตรผสมผสาน ไม่น้อยกว่า ๒๑๗,๗๐๐ ไร่  และเกษตรกร ไม่น้อยกว่า ๑๐๗,๕๐๐ ราย การใช้สารอินทรีย์ชีวภาพทดแทนการใช้สารเคมี ๖๐๐,๐๐๐ ไร่  สร้างเกษตรกรรุ่นใหม่และส่งเสริมการรวมกลุ่มเกษตรกร ฝึกอบรมทักษะฝีมือแรงงานเพื่อเพิ่มมูลค่าผลิตภัณฑ์แปรรูปเกษตรด้วยเทคโนโลยีนวัตกรรม ๒,๖๐๐ คน
ส่งเสริมความเข้มแข็งเกษตรกรผ่านโครงการประกันรายได้สินค้าเกษตร โดยมีเกษตรกรได้รับประโยชน์ ๕.๓ ล้านราย และนโยบายการเพิ่มรายได้เกษตรกร โดยสนับสนุนค่าบริหารจัดการและพัฒนาคุณภาพผลผลิตการเกษตร รวมทั้งส่งเสริมการใช้แพลตฟอร์มการตลาดดิจิทัลเพื่อเพิ่มโอกาสในการสร้างรายได้ให้กลุ่มเกษตรกรและวิสาหกิจชุมชน
๘) การพัฒนาพื้นที่และเมืองน่าอยู่อัจฉริยะ งบประมาณทั้งสิ้น ๖,๘๒๖.๔ ล้านบาท เพื่อพัฒนาให้ประเทศไทยมีขีดความสามารถในการแข่งขันสูงขึ้น โดยการกระจายศูนย์กลางความเจริญทางเศรษฐกิจและสังคมในทุกภูมิภาค และพัฒนาโครงสร้างพื้นฐานด้านคมนาคมขนส่ง ระบบสื่อสารและพลังงานด้วยระบบเทคโนโลยีเพื่อยกระดับความน่าอยู่ของเมือง โดยใช้แผนผังภูมินิเวศเพื่อเป็นกรอบในการพัฒนาเมืองน่าอยู่
รวมทั้งผังพื้นที่อนุรักษ์ทรัพยากรธรรมชาติ แหล่งโบราณคดี วัฒนธรรม ประเพณีและอัตลักษณ์ท้องถิ่น  สนับสนุนการจัดทำฐานข้อมูลด้านการพัฒนาเมือง รวมถึงการพัฒนาสิ่งอำนวยความสะดวกและความปลอดภัย โดยสนับสนุนด้านการวางผังเมือง ๑๓๗ ผัง และจัดรูปที่ดิน ๑,๑๒๗ ไร่
๙) การพัฒนาความมั่นคงทางพลังงาน งบประมาณทั้งสิ้น ๑,๑๔๒.๓ ล้านบาท เพื่อให้มีความมั่นคงทางพลังงานและประสิทธิภาพการใช้พลังงานของประเทศเพิ่มขึ้น โดยการส่งเสริมการผลิตและใช้พลังงานทดแทนและพลังงานทางเลือก จัดหาและพัฒนาโครงสร้างพื้นฐานด้านพลังงานให้มีความมั่นคงและรักษาอัตราการผลิตน้ำมันดิบและก๊าซธรรมชาติเหลวในประเทศไม่น้อยกว่า ๑๕๐,๐๐๐ บาร์เรลต่อวัน
พัฒนาระบบบริหารจัดการแหล่งผลิตปิโตรเลียมภายใต้ระบบสัญญาแบ่งปันผลผลิต สนับสนุนการกำกับดูแลกลไกตลาดพลังงานให้มีการแข่งขันที่เป็นธรรม พัฒนาระบบข้อมูลพลังงานของประเทศให้มีความสมบูรณ์เพื่อขับเคลื่อนการดำเนินงานของศูนย์สารสนเทศพลังงานแห่งชาติ รวมทั้งส่งเสริมการปรับเปลี่ยนพฤติกรรมและจูงใจให้มีการใช้พลังงานอย่างมีประสิทธิภาพ
๑๐) การพัฒนาเศรษฐกิจและสังคมดิจิทัล งบประมาณทั้งสิ้น ๑,๗๒๓.๗ ล้านบาท เพื่อเพิ่มมูลค่าของธุรกิจดิจิทัลต่อผลิตภัณฑ์มวลรวมของประเทศ โดยการพัฒนาโครงสร้างพื้นฐานด้านดิจิทัลโดยเฉพาะอินเทอร์เน็ตให้ครอบคลุมอย่างมีคุณภาพและทั่วถึง ยกระดับศูนย์เรียนรู้ดิจิทัลชุมชนสังคมออนไลน์ที่ถูกต้องผ่านการสนับสนุนศูนย์ดิจิทัลชุมชน ๕๐๐ ศูนย์ เพื่อให้ประชาชนเข้าถึงข้อมูลและบริการที่มีประสิทธิภาพอย่างเท่าเทียม
ส่งเสริมการลงทุนและใช้ทรัพยากรโครงสร้างพื้นฐานดิจิทัลร่วมกันทั้งในประเทศและต่างประเทศ ในส่วนของภาคพื้นดิน เคเบิ้ลใต้น้ำ และระบบดาวเทียม  สำหรับการเชื่อมโยงกับประเทศเพื่อนบ้านให้มีเพียงพอ และมีระบบโครงข่ายสำรอง ให้สามารถสื่อสารระหว่างประเทศได้อย่างต่อเนื่อง  รวมไปถึงการกำหนดมาตรการและแนวปฏิบัติสำหรับผู้ให้บริการในการคุ้มครองสิทธิส่วนบุคคลและการคุ้มครองข้อมูลส่วนบุคคลของผู้รับบริการ
ตลอดจนจัดให้มีมาตรการเฝ้าระวังและรับมือภัยคุกคามไซเบอร์ที่สอดคล้องตามมาตรฐานสากล ส่งเสริมการให้ความรู้เพิ่มทักษะและใช้ประโยชน์จากความก้าวหน้าทางเทคโนโลยีแก่ประชาชนทุกสาขาอาชีพ เพิ่มประสิทธิภาพโครงข่ายอินเทอร์เน็ตระหว่างประเทศสู่การเป็นศูนย์กลางการแลกเปลี่ยนข้อมูลดิจิทัลของภูมิภาคอาเซียน พัฒนาศูนย์ข้อมูลขนาดใหญ่ พร้อมยกระดับเมืองน่าอยู่ เมืองทันสมัย
๑๑) การพัฒนาศักยภาพด้านวิทยาศาสตร์ เทคโนโลยี และนวัตกรรม งบประมาณทั้งสิ้น ๔๔๕.๖ ล้านบาท เพื่อให้ประเทศไทยพัฒนาไปสู่การเป็นสังคมที่อยู่บนเศรษฐกิจฐานความรู้ โดยพัฒนาโครงสร้างพื้นฐานด้านวิทยาศาสตร์ เทคโนโลยี  พัฒนามาตรฐานระบบคุณภาพและการวิเคราะห์ทดสอบที่เป็นที่ยอมรับตามข้อตกลงระหว่างประเทศและสอดรับกับอุตสาหกรรมในปัจจุบันและอนาคต ส่งเสริมการถ่ายทอดเทคโนโลยี การวิจัยและพัฒนา รวมทั้งการผลิตและการพัฒนาบุคลากรด้านวิทยาศาสตร์และเทคโนโลยี
๑๒) การวิจัยและพัฒนานวัตกรรม งบประมาณทั้งสิ้น ๑๔,๒๓๗.๑ ล้านบาท เพื่อส่งเสริม สนับสนุน และขับเคลื่อนระบบการวิจัยและนวัตกรรมของประเทศ สร้างองค์ความรู้ และสนับสนุนการนำผลงานวิจัยและนวัตกรรมไปใช้ในเชิงเศรษฐกิจและสังคม โดยมุ่งเน้นการวิจัยพัฒนานวัตกรรมที่ตอบสนองต่อความต้องการของประเทศ ส่งเสริมให้ภาคเอกชนมีบทบาทและสร้างเครือข่ายร่วมกับภาคการศึกษาทั้งในระดับประเทศและนานาชาติ
ให้ความสำคัญกับการวิจัยและนวัตกรรม เพื่อเป็นเครื่องมือในการขับเคลื่อนสังคมไทยรองรับวัฒนธรรมโลกที่รวดเร็วขึ้นในยุคดิจิทัล การเข้าสู่สังคมสูงวัย การพัฒนาแรงงานทักษะขั้นสูงและเฉพาะทาง ตลอดจนอนุรักษ์และฟื้นฟูความอุดมสมบูรณ์และความหลากหลายทางชีวภาพของทรัพยากร  การจัดการมลพิษที่มีผลกระทบต่อสิ่งแวดล้อมและการจัดการก๊าซเรือนกระจก และการวิจัยที่สร้างองค์ความรู้พื้นฐาน
รวมทั้งการพัฒนาระบบบริหารจัดการงานวิจัยเพื่อนำไปสู่การใช้ประโยชน์และแก้ปัญหาวิกฤตของประเทศที่กำลังเผชิญอยู่อย่างเป็นรูปธรรม
๑๓) การสนับสนุนด้านการสร้างความสามารถในการแข่งขัน งบประมาณทั้งสิ้น ๒๑,๓๖๙.๔ ล้านบาท  เพื่อให้เศรษฐกิจเติบโตอย่างมีเสถียรภาพและยั่งยืน โดยยกระดับศักยภาพของประเทศในหลายมิติทั้งด้านเศรษฐกิจ อัตลักษณ์ วัฒนธรรม ประเพณี และทรัพยากรธรรมชาติ  รวมทั้งพัฒนาโครงสร้างพื้นฐานวิทยาศาสตร์ เทคโนโลยี และดิจิทัล การเพิ่มศักยภาพของผู้ประกอบการและลดต้นทุนการผลิต สนับสนุนการเข้าถึงแหล่งเงินทุน ขยายโอกาสทางการค้าและการลงทุน
พัฒนาช่องทางการตลาดและขีดความสามารถในการแข่งขันทางการค้าระหว่างประเทศ ส่งเสริมการพัฒนาผลิตภัณฑ์ศิลปหัตถกรรมไทย สนับสนุนและยกระดับการสร้างมูลค่าเพิ่มของภาคการผลิต บริการ การค้าและการลงทุน ส่งเสริมการผลิตและพัฒนาศักยภาพของบุคลากรด้านวิทยาศาสตร์และเทคโนโลยี รวมทั้ง สร้างความร่วมมือระหว่างบุคลากรวิจัย สถาบันการศึกษา สถาบันวิจัยทั้งในประเทศและต่างประเทศในการลงทุนและพัฒนาด้านวิจัยและนวัตกรรม
๑๔) การดำเนินงานภารกิจพื้นฐาน เพื่อสนับสนุนยุทธศาสตร์ด้านการสร้างความสามารถในการแข่งขัน งบประมาณทั้งสิ้น ๗๓,๔๔๑.๔ ล้านบาท  เพื่อเพิ่มศักยภาพภาคการเกษตรและจัดการทรัพยากรที่ดินและน้ำ ส่งเสริมการค้าทั้งในประเทศและระหว่างประเทศ ดูแลมาตรฐานสินค้า ราคาสินค้าและบริการ ทั้งภาคการเกษตรและอุตสาหกรรม พัฒนาศักยภาพผู้ประกอบการ ส่งเสริมการดำเนินงานด้านการตลาดและการท่องเที่ยว
บำรุงรักษาระบบคมนาคมขนส่ง สิ่งอำนวยความสะดวกในเขตเมืองและภูมิภาค เพิ่มคุณภาพการให้บริการสาธารณะ การเดินทางการขนส่ง และการจราจรให้มีความปลอดภัย และค่าใช้จ่ายบุคลากรภาครัฐ เพื่อสนับสนุนยุทธศาสตร์ด้านการสร้างความสามารถในการแข่งขัน งบประมาณทั้งสิ้น ๔๑,๙๑๗.๗ ล้านบาท
ยุทธศาสตร์ที่ ๓ . ด้านการพัฒนาและเสริมสร้างศักยภาพทรัพยากรมนุษย์ รัฐบาลได้จัดสรรงบประมาณรายจ่ายไว้เป็นจำนวนทั้งสิ้น ๕๔๘,๑๘๕.๗ ล้านบาท หรือคิดเป็นร้อยละ ๑๗.๗ ของวงเงินงบประมาณ  เพื่อพัฒนาศักยภาพคนไทยในทุกช่วงวัย ให้มีคุณภาพ และมีสุขภาวะที่ดี พัฒนาคุณภาพการศึกษาและรูปแบบการเรียนรู้ให้ตอบสนองต่อนวัตกรรมและการเปลี่ยนแปลงในศตวรรษที่ ๒๑ ส่งเสริมการอนุรักษ์วัฒนธรรมและภูมิปัญญาท้องถิ่น
มุ่งเน้นให้คนไทยเข้าถึงระบบสาธารณสุขที่ได้มาตรฐานและทั่วถึง พร้อมรองรับต่อสถานการณ์การแพร่ระบาดของโรคอุบัติใหม่และโรคอุบัติซ้ำ มีการพัฒนาศักยภาพทางการกีฬา และยกระดับศักยภาพของแรงงาน เพื่อวางรากฐานระบบเศรษฐกิจในอนาคต จำแนกตามแผนงานได้ ดังนี้
๑) การเสริมสร้างให้คนมีสุขภาวะที่ดี  งบประมาณทั้งสิ้น ๕๒,๐๖๕.๗ ล้านบาท  เพื่อให้ประชาชนมีสุขภาวะที่ดี สามารถเข้าถึงบริการสาธารณสุขที่ได้มาตรฐานและทั่วถึง พร้อมรับมือสถานการณ์การแพร่ระบาดของโรคอุบัติใหม่และอุบัติซ้ำ ส่งเสริมระบบบริหารจัดการด้านสุขภาพ การแพทย์แผนไทย การแพทย์ผสมผสาน การสร้างเสริมสุขภาพและป้องกันโรค
สนับสนุนกลไกการปฏิบัติหน้าที่ของ อสม. หมอประจำบ้าน ไม่น้อยกว่า ๑,๐๓๙,๗๐๐ คน โดยส่งเสริมความรู้และเพิ่มพูนทักษะการดูแลสุขภาพคนในชุมชน เพื่อให้ประชาชนและชุมชนสามารถดูแลสุขภาพตนเองได้อย่างถูกต้องและยั่งยืน ส่งเสริมและพัฒนาสมุนไพรไทย กัญชา กัญชง เพื่อประโยชน์ในทางการแพทย์ และให้ประชาชนเข้าถึงการใช้ประโยชน์ได้อย่างปลอดภัย
พร้อมเร่งรัดการผลิตแพทย์ พยาบาลและบุคลากรด้านสาธารณสุข ไม่น้อยกว่า ๓๔,๐๐๐ คน และกระจายแพทย์ไปสู่ชนบทให้เพียงพอ ไม่น้อยกว่า ๗,๒๘๐ คน พัฒนาระบบบริการการแพทย์ฉุกเฉินครบวงจรและระบบการส่งต่อ พร้อมทั้งสนับสนุนการเป็นเมืองศูนย์กลางบริการสุขภาพในอาเซียน
๒) การพัฒนาศักยภาพคนตลอดช่วงชีวิต งบประมาณทั้งสิ้น ๖,๑๔๓.๖ ล้านบาท  เพื่อให้คนไทยทุกช่วงวัยได้รับการพัฒนาอย่างสมดุล ทั้งด้านร่างกาย สติปัญญา คุณธรรม และจริยธรรม โดยมุ่งเน้นให้เด็กและเยาวชนได้มีพัฒนาการและทักษะที่เหมาะสมตามช่วงวัย ด้วยการสนับสนุนอาหารเสริม (นม) ไม่น้อยกว่า ๑,๔๔๔,๐๐๐ คน  อาหารกลางวัน ไม่น้อยกว่า ๔๖๐,๕๐๐ คน
ส่งเสริมการเรียนรู้ตลอดชีวิตและทักษะที่จำเป็นในการดำเนินชีวิต ประชากรวัยแรงงานได้รับการฝึกฝีมือแรงงาน ไม่น้อยกว่า ๕๔,๘๐๐ คน รวมทั้งพัฒนาคุณภาพชีวิตผู้สูงอายุให้มีโอกาสเข้าร่วมกิจกรรม ไม่น้อยกว่า ๑๑,๘๐๐ คน และส่งเสริมและพัฒนาทักษะอาชีพให้กับผู้สูงอายุที่ต้องการทำงาน เพื่อให้เป็นผู้สูงอายุที่มีศักยภาพ สามารถประกอบอาชีพและพึ่งพาตนเองได้
๓) การพัฒนาคุณภาพการศึกษาและการเรียนรู้ งบประมาณทั้งสิ้น ๑๓,๒๕๒.๓ ล้านบาท  เพื่อให้คนไทยมีการศึกษาที่มีคุณภาพตามมาตรฐานสากล และส่งเสริมการศึกษาตามความถนัดและความสามารถของพหุปัญญา โดยพัฒนารูปแบบการศึกษาและการเรียนรู้ให้ตอบสนองต่อนวัตกรรมและการเปลี่ยนแปลงในศตวรรษที่ ๒๑
สามารถแก้ปัญหาและทำงานร่วมกับผู้อื่นอย่างมีประสิทธิผล ขยายโอกาสการศึกษาวิชาชีพและพัฒนาทักษะวิชาชีพเพื่อเตรียมความพร้อมเข้าสู่ตลาดแรงงาน ไม่น้อยกว่า ๑๐,๐๐๐ คน ส่งเสริมสถานศึกษาอาชีวศึกษาให้พัฒนาสู่ความเป็นเลิศทางการอาชีวศึกษา ๑๒๕ แห่ง  เชื่อมโยงการศึกษากับภาคธุรกิจโดยพัฒนาครูผู้สอนระบบทวิภาคี ๘๐๐ คน ปรับปรุงการเรียนรู้วิทยาศาสตร์ เทคโนโลยี วิศวกรรม คณิตศาสตร์
การพัฒนาโปรแกรมคอมพิวเตอร์ และภาษาต่างประเทศ ไม่น้อยกว่า ๑๐๒,๙๐๐ คน และส่งเสริมการเรียนภาษาคอมพิวเตอร์ ในโรงเรียน ไม่น้อยกว่า ๒๙,๘๐๐ โรงเรียน ครูและบุคลากรทางการศึกษา ไม่น้อยกว่า ๑๖,๒๐๐ คน สร้างความรู้การใช้เทคโนโลยีดิจิทัล สื่อออนไลน์ โครงข่ายสังคมออนไลน์อย่างถูกต้อง ไม่น้อยกว่า ๙๑,๗๖๐ คน พัฒนาโรงเรียนคุณภาพทุกตำบล ไม่น้อยกว่า ๘,๒๐๐ โรงเรียน
ตลอดจนพัฒนากำลังคนด้านวิศวกรรมศาสตร์ เทคโนโลยีและนวัตกรรม โดยสนับสนุนทุนการศึกษา ๔๐๘ คน
๔) การเสริมสร้างศักยภาพการกีฬา งบประมาณทั้งสิ้น ๑,๗๘๔.๑ ล้านบาท  เพื่อให้คนไทยมีสุขภาพแข็งแรง มีวินัย มีน้ำใจนักกีฬา และตระหนักถึงประโยชน์ของการออกกำลังกายและการเล่นกีฬา โดยส่งเสริมการออกกำลังกาย การเล่นกีฬาและกิจกรรมนันทนาการของประชาชนทุกกลุ่มทุกวัย ไม่น้อยกว่า ๒๖ ล้านคน พัฒนาบุคลากรด้านพลศึกษา กีฬา นันทนาการ วิทยาศาสตร์การกีฬา
ให้มีความสามารถและทักษะความเป็นเลิศด้านกีฬา สนับสนุนและพัฒนาโครงสร้างพื้นฐาน อุปกรณ์ สถานที่และสิ่งอำนวยความสะดวกด้านการออกกำลังกาย การกีฬาและนันทนาการ ส่งเสริมการพัฒนานักกีฬาของชาติตั้งแต่ระดับเยาวชนที่มีความถนัด และมีทักษะด้านการกีฬาสู่ความเป็นเลิศและกีฬาเพื่อการอาชีพ ไม่น้อยกว่า ๒๘,๓๐๐ คน
๕) การปรับเปลี่ยนค่านิยมและวัฒนธรรม งบประมาณทั้งสิ้น ๑,๗๙๓.๒ ล้านบาท เพื่อให้คนไทยมีคุณธรรม จริยธรรม และจิตสำนึกที่ดี  มีความรักและความภูมิใจในความเป็นไทย รวมทั้งส่งเสริมให้ประชาชนมีส่วนร่วมในกิจกรรมอนุรักษ์ฟื้นฟูขนบธรรมเนียมประเพณีวัฒนธรรมท้องถิ่น ไม่น้อยกว่า ๗.๖ ล้านคน และอนุรักษ์มรดกศิลปวัฒนธรรม ไม่น้อยกว่า ๕๙๐,๐๐๐ รายการ
พัฒนาสืบสานมรดกทางศิลปะ วัฒนธรรม ภูมิปัญญาท้องถิ่น และน้อมนำหลักปรัชญาของเศรษฐกิจพอเพียงมาใช้ในการดำรงชีวิต เพื่อให้สังคมไทยมีความสุข และนำไปสู่การเสริมสร้างภาพลักษณ์ความเป็นไทยสู่สากลให้เป็นที่ยกย่องและยอมรับของนานาชาติ
๖) การสนับสนุนด้านการพัฒนาและเสริมสร้างศักยภาพทรัพยากรมนุษย์ งบประมาณทั้งสิ้น ๔,๗๙๕.๙ ล้านบาท เพื่อพัฒนาคนไทยทุกช่วงวัย และส่งเสริมผู้เรียนทุกกลุ่มให้ได้รับการพัฒนาความรู้ ทักษะ มีความเป็นเลิศทางวิชาการ โดยผลิตบัณฑิตพันธุ์ใหม่ที่มีศักยภาพและสมรรถนะ ไม่น้อยกว่า ๙,๑๐๐ คน มีการพัฒนาระบบฐานข้อมูลเพื่อพัฒนาคุณภาพการอุดมศึกษา
วิทยาศาสตร์ วิจัยและนวัตกรรม รวมทั้ง ให้ประชาชนทุกกลุ่มมีโอกาสได้เรียนรู้และฝึกอาชีพจากโครงการศูนย์ฝึกอาชีพชุมชน ไม่น้อยกว่า ๓๒๕,๐๐๐ คน เพื่อให้เกิดการพัฒนาตนเองอย่างต่อเนื่อง
๗) การดำเนินงานภารกิจพื้นฐาน งบประมาณทั้งสิ้น ๖๐,๐๖๗.๙ ล้านบาท  เพื่อสนับสนุนการพัฒนาและเสริมสร้างศักยภาพทรัพยากรมนุษย์ โดยมุ่งเน้นการจัดการศึกษาเพื่อพัฒนานักเรียนให้มีความพร้อมทั้งกาย ใจ สติปัญญา และมีพัฒนาการที่ดีรอบด้านให้กับนักเรียนในระดับก่อนประถมศึกษา ไม่น้อยกว่า ๘๔๓,๑๐๐ คน ในระดับประถมศึกษาไม่น้อยกว่า ๓,๐๑๙,๐๐๐ คน มัธยมศึกษาตอนต้น ไม่น้อยกว่า ๑,๖๓๓,๒๐๐ คน และในระดับมัธยมศึกษาตอนปลาย
ไม่น้อยกว่า ๑,๐๐๓,๒๐๐ คน รวมทั้งสนับสนุนการพัฒนาการศึกษาในเขตพัฒนาพิเศษเฉพาะกิจจังหวัดชายแดนภาคใต้ ไม่น้อยกว่า ๑,๓๐๐ โรงเรียน สนับสนุนการคืนครูให้นักเรียน สนับสนุนเด็กผู้มีความสามารถพิเศษได้รับการพัฒนาศักยภาพ ไม่น้อยกว่า ๒๑,๗๐๐ คน รวมทั้งขยายโอกาสทางการศึกษาสายอาชีพให้ทั่วถึงในระดับ ปวช. ไม่น้อยกว่า ๕๐๐,๒๐๐ คน ระดับ ปวส. ไม่น้อยกว่า ๒๔๘,๘๐๐ คน
และระดับปริญญาตรีสายเทคโนโลยี ไม่น้อยกว่า ๑๓,๙๐๐ คน รวมทั้งฝึกอบรมและพัฒนาอาชีพ ไม่น้อยกว่า ๙๘๔,๕๐๐ คน และค่าใช้จ่ายบุคลากรภาครัฐ เพื่อสนับสนุนยุทธศาสตร์ด้านการพัฒนาและเสริมสร้างศักยภาพทรัพยากรมนุษย์ งบประมาณทั้งสิ้น ๔๐๘,๒๘๓.๐ ล้านบาท
ยุทธศาสตร์ที่ ๔ . ด้านการสร้างโอกาสและความเสมอภาคทางสังคม รัฐบาลได้จัดสรรงบประมาณไว้เป็นจำนวนทั้งสิ้น ๗๓๓,๗๔๙.๖ ล้านบาท หรือคิดเป็นร้อยละ ๒๓.๗ ของวงเงินงบประมาณ เพื่อสร้างความเป็นธรรม และลดความเหลื่อมล้ำทางเศรษฐกิจและสังคม กระจายศูนย์กลางความเจริญให้ทั่วถึง เพิ่มโอกาสให้ทุกภาคส่วนเข้ามาเป็นกำลังในการพัฒนาประเทศ เพิ่มขีดความสามารถของชุมชนท้องถิ่นในการจัดการตนเอง
เสริมสร้างความเข้มแข็งของเศรษฐกิจฐานราก ส่งเสริมการสร้างพลังในชุมชนให้เกิดเป็นพลังทางสังคม พัฒนาศักยภาพและคุณภาพชีวิต  ส่งเสริมระบบหลักประกันทางสังคมเพื่อช่วยเหลือคนยากจน กลุ่มเปราะบาง และผู้ได้รับผลกระทบจากภาวะวิกฤตให้ได้รับการดูแลอย่างทั่วถึง สนับสนุนการเตรียมความพร้อมสังคมไทยในการรองรับสังคมสูงวัย ประชาชนทุกคนได้รับความคุ้มครองทางสังคมขั้นพื้นฐาน รวมทั้งเพิ่มโอกาสให้ประชาชนได้รับสวัสดิการภาครัฐอย่างเท่าเทียมและทั่วถึง จำแนกตามแผนงาน ดังนี้
๑) การเสริมสร้างพลังทางสังคม งบประมาณทั้งสิ้น ๗,๔๙๖.๙ ล้านบาท เพื่อส่งเสริมให้ทุกภาคส่วนมีส่วนร่วมในการพัฒนาสังคมเพิ่มขึ้น โดยส่งเสริมการสร้างพลังในชุมชนให้เกิดเป็นพลังทางสังคม สนับสนุนบทบาทและพัฒนาศักยภาพองค์การสวัสดิการสังคม อาสาสมัคร เครือข่าย และภาคประชาชน พัฒนากลไกและระบบสนับสนุนการบริหารจัดการเครือข่ายในระดับจังหวัด อำเภอ ตำบล และชุมชน
ส่งเสริมศักยภาพบทบาทสตรีและสิทธิมนุษยชน ให้ทุกเพศสภาพเป็นพลังในการขับเคลื่อนการพัฒนาสังคม พัฒนาขีดความสามารถในการบริหารจัดการชุมชนให้มีการสร้างงาน สร้างรายได้และพึ่งตนเองได้ ประชาชนมีที่อยู่อาศัยและที่ดินทำกิน ไม่น้อยกว่า ๒๐,๐๐๐ แปลง ส่งเสริมและพัฒนาศักยภาพเกษตรกรในพื้นที่โครงการหลวง และโครงการอันเนื่องมาจากพระราชดำริ
สนับสนุนการอนุรักษ์และฟื้นฟูศิลปวัฒนธรรมของแต่ละชุมชน โดยนำองค์ความรู้ เทคโนโลยี นวัตกรรม และน้อมนำแนวทางพระราชดำริสู่การปฏิบัติ เพื่อส่งเสริมทุนทางสังคมและวัฒนธรรมของท้องถิ่นให้สามารถนำไปต่อยอดพัฒนาสู่การเพิ่มคุณค่า และมูลค่าทางเศรษฐกิจและสังคม
๒) การกระจายอำนาจให้แก่องค์กรปกครองส่วนท้องถิ่น  งบประมาณทั้งสิ้น ๒๙๖,๔๕๑.๖ ล้านบาท เพื่อให้สอดคล้องกับพระราชบัญญัติกำหนดแผนและขั้นตอนการกระจายอำนาจให้แก่องค์กรปกครองส่วนท้องถิ่น พ.ศ. ๒๕๔๒ และที่แก้ไขเพิ่มเติม มีการกระจายอำนาจมากขึ้น และให้ประชาชนได้รับบริการสาธารณะจากองค์กรปกครองส่วนท้องถิ่นอย่างมีประสิทธิภาพ
โดยมีการดำเนินงานที่สำคัญ คือ สนับสนุนการจัดการศึกษาขั้นพื้นฐานให้แก่นักเรียนโรงเรียนในสังกัดองค์กรปกครองส่วนท้องถิ่น ไม่น้อยกว่า ๑.๐๓ ล้านคน สนับสนุนอาหารเสริม (นม) ไม่น้อยกว่า ๕.๔๓ ล้านคน และอาหารกลางวันให้เด็กวัยเรียน ไม่น้อยกว่า ๕.๔๒ ล้านคน สนับสนุนเบี้ยยังชีพผู้สูงอายุ ไม่น้อยกว่า ๑๐.๕๘ ล้านคน เบี้ยยังชีพคนพิการ ไม่น้อยกว่า ๒.๐๓ ล้านคน
รวมทั้งส่งเสริมให้คนในท้องถิ่นได้แสดงความสามารถและพัฒนาบทบาทในการจัดการท้องถิ่นของตนเอง และเสริมสร้างความมั่นคงและเข้มแข็งให้แก่ชุมชนและประเทศต่อไป
๓) การพัฒนาจังหวัดและกลุ่มจังหวัดแบบบูรณาการ งบประมาณทั้งสิ้น ๑๗,๔๑๑.๐ ล้านบาท เพื่อสนับสนุนการดำเนินการแบบบูรณาการครอบคลุมทุกมิติการพัฒนาของจังหวัดและกลุ่มจังหวัด ที่มีความสอดคล้องกับทิศทางการพัฒนาของประเทศ โดยให้ความสำคัญกับกระบวนการมีส่วนร่วมของประชาชน เพื่อให้สามารถตอบสนองความต้องการและแก้ไขปัญหาในพื้นที่ผ่านโครงการภายใต้แผนพัฒนาจังหวัดและแผนพัฒนากลุ่มจังหวัดที่มีการบูรณาการร่วมกันทุกภาคส่วน
ได้แก่ ส่วนราชการ รัฐวิสาหกิจ องค์กรปกครองส่วนท้องถิ่น หน่วยงานของรัฐ ภาคเอกชน และประชาชน เชื่อมโยงยุทธศาสตร์การพัฒนาประเทศไปสู่การขับเคลื่อนในระดับพื้นที่ ครอบคลุมทุกมิติ ทั้งด้านเศรษฐกิจ สังคม ความมั่นคงทรัพยากรธรรมชาติและสิ่งแวดล้อม
๔) การเตรียมความพร้อมเพื่อรองรับสังคมสูงวัย งบประมาณทั้งสิ้น  ๖๒๓.๘ ล้านบาท เพื่อเตรียมความพร้อมให้กับประชาชนก่อนเข้าสู่สังคมสูงวัย โดยสร้างความรู้ความเข้าใจให้กลุ่มเป้าหมาย ไม่น้อยกว่า ๑๐.๔๔ ล้านคน เผยแพร่ประชาสัมพันธ์ข้อมูลข่าวสารและพัฒนากลไกเครือข่าย สร้างความรู้ด้านสุขภาวะและทักษะให้พร้อมเข้าสู่สังคมสูงวัย   สนับสนุนสวัสดิการเพื่อเตรียมพร้อมเข้าสู่การเกษียณอย่างมีคุณภาพของประชากรวัยแรงงาน
เสริมสร้างทักษะด้านอาชีพในการดำรงชีวิตอย่างมั่นคง มีเป้าหมายผู้สูงอายุมีรายได้และมีงานทำไม่น้อยกว่า ๗๗,๐๐๐ คน โดยการฝึกอบรมแรงงานผู้สูงอายุให้สามารถประกอบอาชีพ ขยายโอกาสการมีงานทำให้ผู้สูงอายุ ส่งเสริมและพัฒนาทักษะงานด้านดิจิทัลให้กับกลุ่มผู้สูงอายุ ไม่น้อยกว่า ๓,๔๐๐ คน พัฒนาผู้สูงอายุและสร้างเครือข่ายความคุ้มครองทางสังคม ไม่น้อยกว่า ๒๒๑,๔๐๐ คน
รวมทั้งปรับปรุงสภาพแวดล้อมสิ่งอำนวยความสะดวกให้เหมาะสมกับผู้สูงอายุ ๗,๗๐๙ แห่ง โดยสนับสนุนให้ผู้สูงอายุเข้าถึงระบบการดูแลและคุ้มครอง ปรับปรุงบ้านและสถานที่ให้มีสภาพแวดล้อมที่เหมาะสม มั่นคงและปลอดภัย รวมทั้งเสริมสร้างผู้สูงวัยเป็นกำลังคนดิจิทัลสู้ภัยไซเบอร์ สนับสนุนผู้สูงอายุทุกกลุ่มเข้าถึงระบบบริการสุขภาพตามมาตรฐานและได้รับการดูแลที่เหมาะสม ไม่น้อยกว่า ๒.๕๔ ล้านคน ให้ความสำคัญกับการดูแลรักษากลุ่มอาการหรือโรคที่พบบ่อยในผู้สูงอายุ
พัฒนาระบบรับปรึกษา ระบบส่งต่อและระบบติดตามการดูแลผู้สูงอายุที่มีภาวะเปราะบาง พัฒนาผลิตภัณฑ์และบริการด้านสุขภาพ โดยการให้บริการฝังรากฟันเทียมสำหรับผู้สูงอายุ และการใช้เครื่องช่วยฝึกเดินในผู้สูงอายุที่ป่วยเป็นโรคหลอดเลือดสมอง ส่งเสริมสุขภาพผู้สูงอายุระยะยาวเชิงป้องกัน ตลอดจนสนับสนุนการขับเคลื่อนระบบการส่งเสริมสุขภาพดูแลผู้สูงอายุ และผู้มีภาวะพึ่งพิงระยะยาวแบบบูรณาการ
๕) การพัฒนาและส่งเสริมเศรษฐกิจฐานราก งบประมาณทั้งสิ้น  ๑,๖๔๒.๔ ล้านบาท  เพื่อเพิ่มศักยภาพและเสริมสร้างความเข้มแข็งของเศรษฐกิจฐานรากภายในประเทศให้สามารถสร้างรายได้ และกระจายรายได้สู่ชุมชน ลดช่องว่างความเหลื่อมล้ำของรายได้ประชาชน สามารถบริหารจัดการหนี้สินได้อย่างมีประสิทธิภาพ พัฒนาเกษตรกรรุ่นใหม่ไปสู่เกษตรกรอัจฉริยะ ยกระดับศักยภาพผู้ประกอบการธุรกิจ
สนับสนุนการเข้าถึงแหล่งเงินทุนและที่ดินทำกิน ไม่น้อยกว่า ๑๘๐,๐๐๐ ราย พัฒนาและส่งเสริมอาชีพ ไม่น้อยกว่า ๑๓๐,๐๐๐ ราย จัดทำแผนพัฒนาอาชีพในระดับตำบล สนับสนุนศูนย์เรียนรู้การเพิ่มประสิทธิภาพการผลิตสินค้าเกษตร ส่งเสริมและสร้างทักษะในการประกอบอาชีพทั้งในและนอกภาคเกษตร สนับสนุนการปลูกไม้มีค่าเป็นพืชเศรษฐกิจ พัฒนาผลิตภัณฑ์และการให้บริการชุมชน โดยพัฒนาความเข้มแข็งของสถาบันเกษตรกร วิสาหกิจชุมชน
รวมทั้งพัฒนาศักยภาพผู้ประกอบการชุมชน ไม่น้อยกว่า ๓,๐๐๐ ราย ส่งเสริมการแปรรูปสินค้าเกษตรในชุมชน พัฒนาผลิตภัณฑ์ชุมชน ไม่น้อยกว่า ๔,๖๐๐ ผลิตภัณฑ์  สนับสนุนการพัฒนากลไกการตลาดและระบบการบริหารจัดการเพื่อเพิ่มรายได้จากการจำหน่ายสินค้าชุมชนโดยพัฒนาศักยภาพการดำเนินธุรกิจของสหกรณ์ กลุ่มเกษตรกร และวิสาหกิจชุมชน ส่งเสริมช่องทางการตลาดสินค้าชุมชนให้ครอบคลุมทุกช่องทาง
รวมทั้งส่งเสริมการพัฒนากลไกและโครงสร้างดูดซับมูลค่าทางเศรษฐกิจและการกระจายรายได้กลับสู่ท้องถิ่น
๖) การสร้างหลักประกันทางสังคม  งบประมาณทั้งสิ้น   ๒๘๑,๕๓๐.๒ ล้านบาท  เพื่อให้ประชาชนทุกคนโดยเฉพาะกลุ่มด้อยโอกาสและกลุ่มเปราะบางได้รับการคุ้มครอง มีหลักประกันทางสังคมและสวัสดิการสังคมที่เหมาะสมและเป็นธรรม ประชาชนที่ได้รับสิทธิ์ ไม่น้อยกว่า ๔๗.๕ ล้านคน สามารถเข้าถึงบริการทางการแพทย์และสาธารณสุขภายใต้ระบบประกันสุขภาพที่ทั่วถึงและมีคุณภาพ เพิ่มค่าใช้จ่ายรายหัวและเพิ่มสิทธิประโยชน์
อาทิ การปลูกถ่ายตับในผู้ป่วยโรคตับแข็ง ผู้ป่วยโรคมะเร็ง และการรับบริการกับหมอประจำครอบครัวในหน่วยบริการปฐมภูมิจัดค่าบริการทางการแพทย์เหมาจ่ายรายหัวเพิ่มเติมสำหรับผู้ติดเชื้อเอชไอวีและผู้ป่วยเอดส์ ผู้ป่วยไตวายเรื้อรัง และการเสริมสร้างสุขภาพและป้องกันโรค เป็นต้น  สนับสนุนเบี้ยเด็กแรกเกิดถึง ๖ ปี ไม่น้อยกว่า ๒.๖ ล้านคน สนับสนุนการจัดการศพผู้สูงอายุตามประเพณี ๖๙,๗๑๓ ราย
สนับสนุนการสร้างที่อยู่อาศัยบ้านมั่นคง ๓,๗๕๐ ครัวเรือน บ้านพอเพียง ๒๔,๗๐๐ ครัวเรือน พัฒนาที่อยู่อาศัยชุมชนริมคลองเปรมประชากร ๒๐๐ ครัวเรือน  รวมทั้งผู้มีรายได้น้อยสามารถเข้าถึงแหล่งสินเชื่อเพื่อซื้อที่อยู่อาศัยเป็นของตนเอง ส่งเสริมการจัดสิ่งอำนวยความสะดวกและบริการสาธารณะสำหรับคนพิการ ๒๐,๐๐๐ คน ช่วยเหลือคุ้มครองผู้ประสบปัญหาทางสังคม ส่งเสริมและพัฒนาศักยภาพคนไร้ที่พึ่งและคนขอทานและเข้าถึงสวัสดิการสังคม ๙๐,๕๐๗ คน
พัฒนาคุณภาพชีวิตประชาชนกลุ่มเป้าหมายพิเศษในพื้นที่ ๒๔,๙๖๐ คน ปรับปรุงและจัดหาอาคารเช่าสำหรับผู้มีรายได้น้อย ไม่น้อยกว่า ๕,๔๒๘ หน่วย รวมทั้งเพิ่มประสิทธิภาพด้านการคุ้มครองผู้บริโภคเพื่อดูแลประชาชนให้ได้รับความเป็นธรรมในราคาสินค้าและบริการอย่างเหมาะสม ส่งเสริมการสร้างหลักประกันสังคมและสวัสดิการสำหรับแรงงานในระบบและนอกระบบให้สามารถเข้าถึงระบบประกันสังคมอย่างทั่วถึงและเป็นธรรม
ครอบคลุมผู้ประกันตนสำหรับแรงงานในระบบและนอกระบบ เป้าหมาย ๑๖.๕ ล้านคน รวมถึงสร้างความปลอดภัยและอนามัยสุขภาพในการทำงานให้เหมาะสมตามมาตรฐานสากล
๗) การสร้างความเสมอภาคทางการศึกษา งบประมาณทั้งสิ้น  ๘๒,๒๑๔.๐ ล้านบาท  เพื่อสร้างโอกาสในการเข้าถึงการศึกษาที่มีคุณภาพและมีมาตรฐานอย่างทั่วถึงให้ได้รับการศึกษาขั้นพื้นฐานในระบบและนอกระบบตามสิทธิที่กำหนดไว้ โดยสนับสนุนค่าใช้จ่ายในการจัดการศึกษาตั้งแต่ระดับอนุบาลจนจบการศึกษาขั้นพื้นฐาน ไม่น้อยกว่า ๑๑.๑๗ ล้านคน ประกอบด้วยค่าจัดการเรียนการสอน
ค่าหนังสือเรียน ค่าอุปกรณ์การเรียน ค่าเครื่องแบบนักเรียน และค่ากิจกรรมพัฒนาคุณภาพผู้เรียน เพื่อลดความเหลื่อมล้ำด้านการศึกษาในสังคมไทย ประชาชนทุกคนมีโอกาสได้รับการศึกษาอย่างเท่าเทียมและทั่วถึง และมีคุณภาพตามมาตรฐาน โดยใช้เทคโนโลยีทางไกลผ่านดาวเทียม ไม่น้อยกว่า ๔,๖๐๐ แห่ง ตลอดจนสร้างโอกาสและลดความเหลื่อมล้ำทางการศึกษาในพื้นที่ ๒,๐๐๐ โรงเรียน
รวมทั้งส่งเสริมและสนับสนุนกองทุนเพื่อความเสมอภาคทางการศึกษาในการช่วยเหลือผู้ขาดแคลนทุนทรัพย์และด้อยโอกาส ไม่น้อยกว่า ๒.๓ ล้านคน ให้ได้รับโอกาสทางการศึกษาหรือการเรียนรู้เพื่อพัฒนาศักยภาพให้เหมาะสมสอดคล้องกับความจำเป็นรายบุคคล ควบคู่ไปกับการพัฒนาคุณภาพการศึกษาของหน่วยจัดการเรียนรู้ทั้งในระบบและนอกระบบหรือกลไกความร่วมมือในพื้นที่
รวมทั้งเสริมสร้างและพัฒนาศักยภาพครู อาจารย์ และบุคลากรทางการศึกษาให้มีคุณภาพ และสนับสนุนทุนเพื่อสร้างโอกาสทางการศึกษาระดับอุดมศึกษา จำนวน ๓,๑๔๐ คน
๘) มาตรการแบบเจาะจงกลุ่มเป้าหมายเพื่อแก้ปัญหาเฉพาะกลุ่ม งบประมาณทั้งสิ้น  ๓,๒๓๗.๖ ล้านบาท  เพื่อให้มีระบบและกลไกช่วยเหลือประชาชนกลุ่มเป้าหมายที่ต้องการความช่วยเหลือเป็นพิเศษ โดยส่งเสริมการพัฒนาระบบและกลไกในการช่วยเหลือ สนับสนุนและจัดหาโครงสร้างพื้นฐานที่เหมาะสมให้ประชากรกลุ่มต่าง ๆ โดยเฉพาะกลุ่มเด็ก เยาวชน สตรี คนพิการ ผู้สูงอายุ และผู้ด้อยโอกาสทางสังคม
เพื่อให้สามารถเข้าถึงบริการขั้นพื้นฐานของรัฐและโอกาสทางสังคมได้อย่างเท่าเทียมกันและปลอดภัย สร้างความเชื่อมั่น และเพิ่มคุณภาพการให้บริการสาธารณะให้มีความปลอดภัย รวมทั้งสร้างพลังความร่วมมือและการมีส่วนร่วมของประชาชน เพื่อนำไปสู่การยกระดับการคุ้มครองทางสังคม
๙) การสนับสนุนด้านการสร้างโอกาสและความเสมอภาคทางสังคม งบประมาณทั้งสิ้น ๓๒,๐๙๗.๙ ล้านบาท  เพื่อยกระดับคุณภาพชีวิตของผู้มีรายได้น้อยและเกษตรกร โดยจัดสวัสดิการตามแนวทางผ่านบัตรสวัสดิการแห่งรัฐ ๑๓.๗ ล้านคน ให้มีคุณภาพชีวิตที่ดีขึ้น สามารถเข้าถึงปัจจัยพื้นฐานที่จำเป็นต่อการดำรงชีพ รวมทั้งส่งเสริมการออมเพื่อเป็นหลักประกันการจ่ายบำนาญและประโยชน์ตอบแทนแก่สมาชิกเมื่อสิ้นสภาพ ๔ ล้านคนผ่านกองทุนการออมแห่งชาติ
สมาชิกสหกรณ์และกลุ่มเกษตรกรได้รับการช่วยเหลือด้านหนี้สิน ส่งเสริมกองทุนหมู่บ้านและชุมชนเมืองแห่งชาติ รวมทั้งสนับสนุนผู้มีรายได้น้อยให้เข้าถึงสินเชื่อเพื่อที่อยู่อาศัย
๑๐) การดำเนินภารกิจพื้นฐาน งบประมาณทั้งสิ้น  ๒,๕๙๔.๗ ล้านบาท เพื่อสนับสนุนยุทธศาสตร์ด้านการสร้างโอกาสและความเสมอภาคทางสังคม ให้ประชาชนได้รับโอกาสในการเข้าถึงการบริการสาธารณะอย่างเท่าเทียม เป็นธรรมและทั่วถึง เสริมสร้างครอบครัวให้เข้มแข็ง มีภูมิคุ้มกันสู่การมีคุณภาพชีวิตที่ดี สร้างการมีส่วนร่วมในการพัฒนาสภาองค์กรชุมชนซึ่งเป็นกลไกในการสร้างความเข้มแข็งของชุมชนท้องถิ่น
ส่งเสริมและพัฒนาคุณภาพชีวิตของแรงงานในและนอกระบบให้มีหลักประกันทางสังคม สร้างค่านิยมให้คนไทยรักษามรดกศิลปวัฒนธรรม และมีความภาคภูมิใจในเอกลักษณ์ของท้องถิ่นไทย ส่งเสริมภูมิปัญญาท้องถิ่นให้เป็นแหล่งเรียนรู้และเผยแพร่ทางวัฒนธรรม และค่าใช้จ่ายบุคลากรภาครัฐ เพื่อสนับสนุนยุทธศาสตร์ด้านการสร้างโอกาสและความเสมอภาคทางสังคม งบประมาณทั้งสิ้น ๘,๔๔๙.๕ ล้านบาท
ยุทธศาสตร์ที่ ๕ . ด้านการสร้างการเติบโตบนคุณภาพชีวิตที่เป็นมิตรต่อสิ่งแวดล้อม รัฐบาลได้จัดสรรงบประมาณรายจ่ายไว้เป็นจำนวนเงินทั้งสิ้น ๑๑๙,๖๐๐.๓ ล้านบาท หรือคิดเป็นร้อยละ ๓.๙ ของวงเงินงบประมาณเพื่อพัฒนาทรัพยากรธรรมชาติและรักษาสิ่งแวดล้อมเพื่อสร้างการเติบโตอย่างยั่งยืน มีการอนุรักษ์และใช้ประโยชน์จากทรัพยากรธรรมชาติและสิ่งแวดล้อมอย่างสมดุล สร้างการเติบโตบนสังคมเศรษฐกิจสีเขียว
เศรษฐกิจภาคทะเลที่เป็นมิตรต่อสิ่งแวดล้อม รวมทั้งสนับสนุนการแก้ไขปัญหาฝุ่นละออง ปัญหาหมอกควันและไฟป่า ปัญหามลพิษ และการเปลี่ยนแปลงสภาพภูมิอากาศ ควบคู่ไปกับการพัฒนาพื้นที่เมือง ชนบท เกษตรกรรมและอุตสาหกรรมเชิงนิเวศ และให้ความสำคัญกับการบริหารจัดการทรัพยากรน้ำ การขับเคลื่อนและผลักดันนโยบาย แผนและมาตรการด้านการอนุรักษ์ คุ้มครองและฟื้นฟู การบังคับใช้กฎหมายอย่างเข้มงวด
และบูรณาการความร่วมมือกับภาคีเครือข่ายในการบริหารจัดการทรัพยากรธรรมชาติและสิ่งแวดล้อม จำแนกตามแผนงานได้ ดังนี้
๑) การบริหารจัดการทรัพยากรน้ำ งบประมาณทั้งสิ้น ๖๓,๒๕๑.๖ ล้านบาท  เพื่อให้ประเทศมีความมั่นคงด้านน้ำเพิ่มขึ้น มีการบริหารจัดการทรัพยากรน้ำอย่างเป็นระบบและยั่งยืน โดยการจัดการน้ำอุปโภคบริโภคผ่านการจัดหาแหล่งน้ำสำรองเพื่อระบบประปา ๑๐๑,๔๔๐ ครัวเรือน สร้างความมั่นคงด้านน้ำทั้งภาคการผลิต ภาคเกษตร และอุตสาหกรรมให้มีต้นทุนน้ำใช้อย่างสมดุล และเพิ่มผลิตภาพการใช้น้ำ ๒๕๔.๙๖ ล้านลูกบาศก์เมตร
มีพื้นที่รับประโยชน์จากแหล่งน้ำเพิ่มขึ้น ๒๗๒,๐๑๑ ไร่ การจัดการน้ำท่วมและบรรเทาสถานการณ์อุทกภัยในพื้นที่ชุมชนและพื้นที่เศรษฐกิจ ๔๗๑,๗๑๒ ไร่ เพิ่มประสิทธิภาพการบริหารจัดการคุณภาพน้ำให้เป็นไปตามมาตรฐาน ๑๖ แหล่ง พัฒนาและเพิ่มประสิทธิภาพการจัดการน้ำเสีย ๓๔ แห่ง อนุรักษ์ฟื้นฟูสภาพป่าต้นน้ำ ป้องกันการชะล้างพังทลายของดินและฟื้นฟูป่าต้นน้ำ ๔๓,๕๐๒ แห่ง และปลูกป่าฟื้นฟู ๒๓,๘๓๙ ไร่
รวมทั้งช่วยเหลือและแก้ปัญหาภัยแล้ง การผลักดันให้มีกฎหมายหลัก กฎหมายรอง และกฎระเบียบที่เกี่ยวข้อง รวมทั้งมีข้อมูลสนับสนุนการตัดสินใจเพื่อให้เกิดการบริหารจัดการทรัพยากรน้ำอย่างมีประสิทธิภาพ
๒) การสร้างการเติบโตอย่างยั่งยืน อนุรักษ์ ฟื้นฟู และป้องกันการทำลายทรัพยากรธรรมชาติ   งบประมาณทั้งสิ้น ๔,๐๒๓.๗ ล้านบาท เพื่อให้ความหลากหลายทางชีวภาพได้รับการอนุรักษ์และฟื้นฟู โดยพัฒนากลไกและมาตรการในการอนุรักษ์ ปกป้องคุ้มครอง ฟื้นฟูและใช้ประโยชน์ความหลากหลายชีวภาพอย่างยั่งยืน รักษาพื้นที่ป่าในความดูแล ๙๘,๓๖๐,๐๐๐ ไร่ และส่งเสริมการปลูกไม้เศรษฐกิจแบบครบวงจร ๒๘,๙๙๕ ไร่
ส่งเสริมการปลูกไม้มีค่าและพื้นที่สีเขียวนอกเขตอนุรักษ์เพิ่มมูลค่าของเศรษฐกิจฐานชีวภาพและอนุรักษ์ฟื้นฟูความหลากหลายทางชีวภาพในและนอกถิ่นกำเนิด สร้างเครือข่ายราษฎรพิทักษ์ป่า การป้องกันไฟป่า ส่งเสริมให้เกิดการมีส่วนร่วมในการบริหารจัดการทรัพยากรป่าไม้และสัตว์ป่าเพื่อลดความขัดแย้งของประชาชนในพื้นที่ รวมทั้งแก้ไขปัญหาความขัดแย้งระหว่างคนกับสัตว์ป่า สนับสนุนการปฏิรูปการบริหารจัดการทรัพยากรแร่
พัฒนาแหล่งเรียนรู้และแหล่งอนุรักษ์ ฟื้นฟู พันธุ์พืชใกล้สูญพันธุ์ พันธุ์พืชที่ถูกคุกคาม ๕๔๕ ชนิด เพิ่มสัดส่วนพื้นที่สีเขียวด้วยการบริหารจัดการป่าไม้อย่างยั่งยืน และส่งเสริมการฟื้นฟูระบบนิเวศป่าธรรมชาติที่เสื่อมโทรม จัดระเบียบการใช้ที่ดินด้วยการจัดทำแผนการจัดการทรัพยากรที่ดินและป่าไม้ระดับพื้นที่ ๓,๐๐๐ หมู่บ้าน และเพิ่มประสิทธิภาพการรังวัดที่ดินด้วยระบบดาวเทียมเพื่อลดปัญหาความขัดแย้งการใช้ประโยชน์ทรัพยากรที่ดินและป่าไม้ในพื้นที่เขตป่าสงวนแห่งชาติ
๓) การสร้างการเติบโตอย่างยั่งยืนบนสังคมเศรษฐกิจภาคทะเล งบประมาณทั้งสิ้น ๔๐๓.๑  ล้านบาท เพื่อให้ทรัพยากรทางทะเลและชายฝั่งได้รับการปรับปรุง ฟื้นฟู และสร้างใหม่ โดยพัฒนาและเพิ่มสัดส่วนกิจกรรมทางทะเลที่เป็นมิตรต่อสิ่งแวดล้อม เพิ่มมูลค่าของเศรษฐกิจฐานชีวภาพทางทะเล  ฟื้นฟูปะการังและหญ้าทะเลโดยการปลูกเสริม ๖๐ ไร่ และรักษาระบบนิเวศและสัตว์ทะเลหายากใกล้สูญพันธุ์
ตลอดจนคุ้มครอง อนุรักษ์ และฟื้นฟูระบบนิเวศทางทะเลและชายฝั่ง ๓,๑๕๑ กิโลเมตร ประเมินและติดตามคุณภาพระบบนิเวศทางทะเลและชายฝั่ง เพื่อรองรับการเติบโตด้านสังคมเศรษฐกิจภาคทะเลของประเทศ โดยพัฒนาระบบแผนที่ทางทะเลและชายฝั่งแบบออนไลน์
๔) การจัดการผลกระทบจากการเปลี่ยนแปลงสภาวะภูมิอากาศ  งบประมาณทั้งสิ้น ๑,๑๔๖.๑  ล้านบาท  เพื่อให้ประเทศสามารถลดการปล่อยก๊าซเรือนกระจกและลดผลกระทบจากภัยธรรมชาติและการเปลี่ยนแปลงสภาพภูมิอากาศ การแจ้งเตือนสภาพอากาศ การเฝ้าระวังแผ่นดินไหวและสึนามิ และการสะสมของฝุ่นละออง โดยลดการปล่อยก๊าซเรือนกระจก ไม่น้อยกว่า ๕๕ ล้านตันคาร์บอนไดออกไซด์เทียบเท่า
ด้วยการสร้างความร่วมมือของภาคีต่าง ๆ เสริมสร้างขีดความสามารถในการลดมลพิษภาคอุตสาหกรรมเพื่อสนับสนุนมาตรการลดก๊าซเรือนกระจกจากโรงงานอุตสาหกรรม การลงทุนเทคโนโลยีคาร์บอนต่ำ รวมทั้งเพิ่มการกักเก็บคาร์บอนในพื้นที่ป่าเพื่อพัฒนาประเทศมุ่งสู่สังคมคาร์บอนต่ำอย่างยั่งยืนในอนาคต
๕) การจัดการมลพิษและสิ่งแวดล้อม งบประมาณทั้งสิ้น ๒๙๔.๘ ล้านบาท  เพื่อให้ประเทศมีการบริหารจัดการคุณภาพสิ่งแวดล้อมที่มีประสิทธิภาพและเอื้อต่อการมีคุณภาพชีวิตที่ดีของประชาชน โดยดำเนินการแก้ไขปัญหาการจัดการขยะและของเสียอย่างเป็นระบบ จัดการมลพิษที่แหล่งกำเนิด จัดการคุณภาพอากาศของแต่ละพื้นที่ให้อยู่ในเกณฑ์มาตรฐานที่กำหนด
ปริมาณน้ำเสียได้รับการบำบัดได้ตามมาตรฐานน้ำทิ้งจากระบบบำบัดน้ำเสียชุมชน  พัฒนาเครื่องมือและกลไกในการป้องกันและลดมลพิษ การจัดการขยะมูลฝอย มูลฝอยติดเชื้อ ของเสียอันตราย สารเคมีในภาคการเกษตรและกากอุตสาหกรรมมีประสิทธิภาพมากขึ้น จัดทำระบบการอนุญาตการระบายมลพิษ รวมถึงการใช้มาตรการเพื่อการเปลี่ยนแปลงพฤติกรรมของผู้ก่อมลพิษ
๖) การยกระดับกระบวนทัศน์เพื่อกำหนดอนาคตประเทศด้านทรัพยากรธรรมชาติและสิ่งแวดล้อม งบประมาณทั้งสิ้น ๗๓.๒ ล้านบาท เพื่อให้คนไทยมีคุณลักษณะและพฤติกรรมที่พึงประสงค์ด้านสิ่งแวดล้อมและคุณภาพชีวิตที่ดี โดยส่งเสริมการพัฒนาและยกระดับการประเมินสิ่งแวดล้อมระดับยุทธศาสตร์
ผลักดันให้มีการจัดโครงสร้างเพื่อขับเคลื่อนประเด็นร่วมการบริหารจัดการทรัพยากรธรรมชาติและสิ่งแวดล้อมในระดับประเทศ สนับสนุนการเสริมสร้างคุณลักษณะชีวิตที่พึงประสงค์ให้เป็นที่ยอมรับในบริบทของพื้นที่ สนับสนุนการกระจายอำนาจและส่งเสริมธรรมาภิบาลด้านการรักษาและจัดการทรัพยากรธรรมชาติและสิ่งแวดล้อม
๗) การสนับสนุนด้านการสร้างการเติบโตบนคุณภาพชีวิตที่เป็นมิตรต่อสิ่งแวดล้อม งบประมาณทั้งสิ้น ๒๑,๙๔๗.๓ ล้านบาทเพื่ออนุรักษ์ รักษาและใช้ประโยชน์ทรัพยากรธรรมชาติและสิ่งแวดล้อมอย่างสมดุลและยั่งยืน โดยบริหารจัดการเทคโนโลยีสารสนเทศ พัฒนาแพลตฟอร์ม ไทยวอเตอร์ เพื่อการบริหารจัดการและการให้บริการคลังข้อมูล
ในการสร้างศักยภาพและคุณค่าเพิ่มเพื่อการบริหารและการตัดสินใจ สนับสนุนแหล่งน้ำเพื่อการดำเนินงานอันเนื่องมาจากพระราชดำริ ส่งเสริมการใช้ยางพาราในหน่วยงานภาครัฐ การสนับสนุนการบริหารจัดการน้ำชลประทาน การจัดรูปที่ดินเพื่อการชลประทาน
๘) การดำเนินงานภารกิจพื้นฐาน  เพื่อสนับสนุนยุทธศาสตร์ด้านการสร้างการเติบโตบนคุณภาพชีวิตที่เป็นมิตรต่อสิ่งแวดล้อม งบประมาณทั้งสิ้น ๙,๙๙๕.๖ ล้านบาท โดยสนับสนุนการบริหารจัดการน้ำ การบริหารจัดการทรัพยากรธรรมชาติและสิ่งแวดล้อม การป้องกันไฟป่า พัฒนาแหล่งเรียนรู้และแหล่งอนุรักษ์พันธุ์พืช และสร้างความมั่นคงของฐานทรัพยากรแร่ และค่าใช้จ่ายบุคลากรภาครัฐ
เพื่อสนับสนุนยุทธศาสตร์ด้านการสร้างการเติบโตบนคุณภาพชีวิตที่เป็นมิตรต่อสิ่งแวดล้อม งบประมาณทั้งสิ้น ๑๘,๔๖๔.๙ ล้านบาท ยุทธศาสตร์ที่ ๖ . ด้านการปรับสมดุลและพัฒนาระบบการบริหารจัดการภาครัฐ
รัฐบาลได้จัดสรรงบประมาณรายจ่ายไว้เป็นจำนวนทั้งสิ้น ๕๕๙,๓๐๐.๕ ล้านบาท หรือคิดเป็นร้อยละ ๑๘.๐ ของวงเงินงบประมาณ เพื่อให้ระบบการบริหารราชการมีประสิทธิภาพและประสิทธิผลมุ่งผลสัมฤทธิ์และผลประโยชน์ส่วนรวม โดยมุ่งเน้นการปรับปรุงและพัฒนาปัจจัยพื้นฐานเพื่อส่งเสริมการฟื้นฟูและพัฒนาประเทศ
การส่งเสริมภาครัฐดิจิทัลโดยการนำเทคโนโลยีดิจิทัลมาประยุกต์ใช้ในการให้บริการประชาชนและเพิ่มประสิทธิภาพภาครัฐ การบริหารจัดการการเงินการคลัง การปรับสมดุลภาครัฐ การพัฒนาระบบบริหารงานภาครัฐและการสร้างและพัฒนาบุคลากรภาครัฐ  การต่อต้านการทุจริตและประพฤติมิชอบ การพัฒนากฎหมายและกระบวนการยุติธรรมโดยความเสมอภาค โปร่งใส เป็นธรรมทั่วถึง และปราศจากการเลือกปฏิบัติจำแนกตามแผนงานได้ ดังนี้
๑) การต่อต้านการทุจริตและประพฤติมิชอบ งบประมาณทั้งสิ้น ๔๘๗.๓ ล้านบาท  เพื่อลดปัญหาการทุจริตในสังคมไทย ส่งผลให้ค่าดัชนีการรับรู้การทุจริต อยู่ในอันดับ ๑ ใน ๕๔ และ/หรือได้คะแนนสูงกว่า ๕๐ คะแนน โดยผ่านการปลูกจิตสำนึกและสร้างค่านิยมให้ทุกภาคส่วน ตระหนักรู้ในเรื่อง
ความซื่อสัตย์สุจริต คุณธรรม จริยธรรมและใช้หลักธรรมาภิบาลในการบริหารองค์กร ปรับปรุงกฎหมายและการบังคับใช้กฎหมายอย่างเข้มงวดและเป็นธรรม รวมทั้งให้ประชาชนมีส่วนร่วมในการป้องกัน ปราบปรามการทุจริตและประพฤติมิชอบ เพื่อให้สังคมไทยมีภาพลักษณ์ความซื่อสัตย์สุจริตดีขึ้น ภาครัฐมีความโปร่งใสและตรวจสอบได้
๒) รัฐบาลดิจิทัล งบประมาณทั้งสิ้น ๒,๕๒๙.๔ ล้านบาท เพื่อพัฒนารูปแบบการให้บริการภาครัฐผ่านการนำเทคโนโลยีดิจิทัลมาประยุกต์ใช้อย่างคุ้มค่า โดยยึดประชาชนเป็นศูนย์กลางด้วยการสนับสนุนการพัฒนาบริการภาครัฐที่มีคุณค่าและปฏิบัติงานเทียบได้กับมาตรฐานสากล มีความสะดวก รวดเร็ว มีประสิทธิภาพ โปร่งใสตรวจสอบได้ ลดภาระค่าใช้จ่าย ลดขั้นตอนการทำงาน ทันสมัยและทันต่อสถานการณ์
รวมทั้งไม่มีข้อจำกัดของเวลา พื้นที่ และกลุ่มคน รวมทั้งมีการเชื่อมโยงหน่วยงานและระบบบริการภาครัฐทางอิเล็กทรอนิกส์เพื่อให้เป็นไปตามความต้องการของประชาชน ภาคธุรกิจ และผู้ใช้บริการ ตลอดจนปรับปรุงระบบการอนุมัติและอนุญาตของภาครัฐ พัฒนาระบบจัดเก็บและเปิดเผยข้อมูลภาครัฐ ลดข้อจำกัดด้านกฎหมายและแก้ไขกฎหมายที่ไม่เป็นธรรม ล้าสมัย
หรือเป็นอุปสรรคต่อการพัฒนา เพื่อยกระดับการพัฒนาภาครัฐสู่การเป็นรัฐบาลดิจิทัลและสามารถใช้ประโยชน์ร่วมกันได้หลายหน่วยงานและมีการทำงานร่วมกันในรูปแบบการบูรณาการ เพื่อลดความซ้ำซ้อน เพิ่มประสิทธิภาพการบริหารงานและการให้บริการของหน่วยงานภาครัฐ
๓) การพัฒนาบริการประชาชนและการพัฒนาประสิทธิภาพภาครัฐ งบประมาณทั้งสิ้น ๒๓,๑๓๔.๖ ล้านบาท  เพื่อพัฒนาระบบอำนวยความสะดวกในการบริการภาครัฐให้สามารถติดต่อราชการได้โดยสะดวก รวดเร็ว โปร่งใส ลดค่าใช้จ่าย และตรวจสอบได้  รวมทั้งการบริหารจัดการการเงิน การคลัง โดยเพิ่มประสิทธิภาพการจัดเก็บรายได้ขยายฐานภาษีและการปรับปรุงระบบภาษีที่เหมาะสมกับสถานการณ์ทางเศรษฐกิจของประเทศ
พัฒนาระบบการคลังล่วงหน้าระยะปานกลางและระยะยาว ปรับปรุงวิธีการงบประมาณให้มีความคล่องตัว สะดวกเหมาะสมกับสถานการณ์และความเร่งด่วน เพิ่มประสิทธิภาพในการบริหารจัดการหนี้สาธารณะให้เกิดความยั่งยืนทางการคลังในระยะยาว พร้อมทั้งพัฒนาระบบการติดตามประเมินผลที่สะท้อนการบรรลุเป้าหมายยุทธศาสตร์ชาติในทุกระดับ โดยมีการติดตามประเมินผลโครงการ ทั้งก่อนเริ่มดำเนินการ
ระหว่างดำเนินการ และหลังดำเนินการ  มีการปรับสมดุลภาครัฐโดยการปรับขนาดของภาครัฐให้เหมาะสมกับภารกิจ เสริมสร้างบทบาทของภาคส่วนอื่น ๆ ตลอดจนสร้างบุคลากรภาครัฐที่เป็นคนดี มีคุณธรรม จริยธรรม มีจิตสำนึก และเป็นคนเก่ง มีความรู้ ความสามารถควบคู่ไปกับการเสริมสร้างประสิทธิภาพและคุณภาพภายใต้หลักระบบคุณธรรม
๔) การพัฒนากฎหมายและกระบวนการยุติธรรม งบประมาณทั้งสิ้น ๓,๐๒๙.๙ ล้านบาท  เพื่อพัฒนากฎหมายให้เหมาะสมกับบริบทต่าง ๆ สอดคล้องกับการเปลี่ยนแปลงและการพัฒนา ตลอดจนการบังคับใช้กฎหมายให้เป็นไปด้วยความโปร่งใสและมีประสิทธิภาพ ส่งเสริมและบริหารจัดการให้กระบวนการยุติธรรมมีความเสมอภาค มีความเท่าเทียมและเป็นธรรมในสังคม เคารพศักดิ์ศรีความเป็นมนุษย์ให้ได้รับการปฏิบัติอย่างเท่าเทียม
โดยมีการนำนวัตกรรมและเทคโนโลยีดิจิทัลมาประยุกต์ใช้เพื่อให้ประชาชนสามารถเข้าถึงกระบวนการยุติธรรมด้วยความสะดวกรวดเร็ว เสมอภาค ทั่วถึงและเป็นธรรม และปราศจากการเลือกปฏิบัติ ช่วยเหลือประชาชนให้เข้าถึงความเป็นธรรม และคุ้มครองผู้ด้อยโอกาส โดยการส่งเสริมกระบวนการยุติธรรมทางเลือกการไกล่เกลี่ยข้อพิพาทก่อนเข้าสู่กระบวนการยุติธรรม
๕) การสนับสนุนด้านการปรับสมดุลและพัฒนาระบบการบริหารจัดการภาครัฐ งบประมาณทั้งสิ้น ๑,๙๕๔.๔ ล้านบาท เพื่อสนับสนุนเป้าหมายยุทธศาสตร์ด้านการปรับสมดุลและพัฒนาระบบการบริหารจัดการภาครัฐ คือ ภาครัฐมีวัฒนธรรมการทำงานที่มุ่งผลสัมฤทธิ์และผลประโยชน์ส่วนรวม ตอบสนองความต้องการของประชาชนได้อย่างสะดวก รวดเร็ว โปร่งใส มีขนาดที่เล็กลง พร้อมปรับตัวให้ทันต่อการเปลี่ยนแปลง
ปลอดการทุจริตและประพฤติมิชอบเพื่อประโยชน์ต่อส่วนรวมของประเทศ มีการนำนวัตกรรม เทคโนโลยี ระบบการทำงานที่เป็นดิจิทัลเข้ามาประยุกต์ใช้ปฏิบัติงานเทียบได้กับมาตรฐานสากล เปิดโอกาสให้ทุกภาคส่วนเข้ามามีส่วนร่วม เพื่อตอบสนองความต้องการของประชาชนได้อย่างสะดวก รวดเร็ว และโปร่งใส ร่วมกันปลูกฝังค่านิยมความซื่อสัตย์สุจริต ความมัธยัสถ์ การสร้างจิตสำนึกในการปฏิเสธไม่ยอมรับการทุจริตประพฤติมิชอบ
และกฎหมายต้องมีเท่าที่จำเป็น มีความทันสมัยและเป็นสากล มีประสิทธิภาพและนำไปสู่การลดความเหลื่อมล้ำ และเอื้อต่อการพัฒนากระบวนการยุติธรรมให้มีการบริหารที่มีประสิทธิภาพ เป็นธรรมไม่เลือกปฏิบัติและอำนวยความยุติธรรมตามหลักนิติธรรม
๖) การดำเนินงานภารกิจพื้นฐาน เพื่อสนับสนุนยุทธศาสตร์ด้านการปรับสมดุลและพัฒนาระบบการบริหารจัดการภาครัฐ งบประมาณทั้งสิ้น ๔๒๙,๘๐๓.๔ ล้านบาท  เพื่อให้การดำเนินงานภารกิจด้านการปรับสมดุลและพัฒนาระบบการบริหารจัดการภาครัฐมีประสิทธิภาพและเกิดความคุ้มค่า และเป็นไปตามอำนาจหน้าที่ตามกฎหมาย โดยการพัฒนาระบบการบริการประชาชน
ระบบการบริหารจัดการงานยุติธรรม ศาล หน่วยงานขององค์กรอิสระและองค์กรอัยการ รัฐสภา รวมทั้งค่าใช้จ่ายตามสิทธิและประโยชน์ต่าง ๆ ของบุคลากรภาครัฐที่กำหนดไว้ในงบกลาง อาทิ เงินเบี้ยหวัด บำเหน็จ บำนาญ เงินเลื่อนเงินเดือนและเงินปรับวุฒิข้าราชการ เงินสำรอง เงินสมทบและเงินชดเชยของข้าราชการ เงินช่วยเหลือข้าราชการ ลูกจ้าง และพนักงานของรัฐ และเงินสมทบของลูกจ้างประจำ และค่าใช้จ่ายบุคลากรภาครัฐ
เพื่อสนับสนุนยุทธศาสตร์ด้านการปรับสมดุลและพัฒนาระบบการบริหารจัดการภาครัฐ งบประมาณทั้งสิ้น ๙๘,๓๖๑.๕ ล้านบาท รายการค่าดำเนินการภาครัฐ รัฐบาลได้จัดสรรงบประมาณรายจ่ายไว้ จำนวน ๔๑๒,๗๐๖.๗  ล้านบาท หรือคิดเป็นร้อยละ ๑๓.๓ ของวงเงินงบประมาณ เพื่อเป็นค่าใช้จ่ายรองรับเหตุการณ์ที่อาจเกิดขึ้นโดยมิได้คาดหมายสำหรับกรณีฉุกเฉินหรือจำเป็น การบริหารจัดการหนี้ภาครัฐ  ชดใช้เงินคงคลัง และชดใช้เงินทุนสำรองจ่าย
รายจ่ายงบกลางเพื่อรองรับกรณีฉุกเฉินหรือจำเป็น จำนวน ๘๙,๕๐๐.๐ ล้านบาท  เพื่อสำรองไว้เป็นค่าใช้จ่ายในการป้องกันหรือแก้ไขสถานการณ์อันกระทบต่อความสงบเรียบร้อยของประชาชน ความมั่นคงของรัฐ การเยียวยาหรือบรรเทาความเสียหายจากภัยพิบัติสาธารณะร้ายแรง และภารกิจที่เป็นความจำเป็นเร่งด่วนของรัฐ รวมทั้งชดเชยค่างานสิ่งก่อสร้างเพื่อช่วยเหลือผู้ประกอบการ
การบริหารจัดการหนี้ภาครัฐ จำนวน ๒๙๗,๖๓๑.๔ ล้านบาท เพื่อชำระคืนต้นเงินกู้ จำนวน ๑๐๐,๐๐๐.๐ ล้านบาท ดอกเบี้ยและค่าธรรมเนียม จำนวน ๑๙๗,๖๓๑.๔ ล้านบาท เป็นการสนับสนุนการบริหารจัดการหนี้ภาครัฐให้เกิดเสถียรภาพทางการคลังและการเงินรวมทั้งการรักษาวินัยทางการคลัง
รายจ่ายเพื่อชดใช้เงินคงคลัง จำนวน ๕๙๖.๗ ล้านบาท เพื่อเป็นรายจ่ายชดใช้เงินคงคลังที่ได้จ่ายไปแล้ว ตามพระราชบัญญัติเงินคงคลัง พ.ศ. ๒๔๙๑ และที่แก้ไขเพิ่มเติม รายจ่ายเพื่อชดใช้เงินทุนสำรองจ่าย จำนวน ๒๔,๙๗๘.๖ ล้านบาท  เพื่อเป็นรายจ่ายชดใช้เงินทุนสำรองจ่ายที่ได้จ่ายไปแล้ว ตามพระราชบัญญัติวิธีการงบประมาณ พ.ศ. ๒๕๖๑ มาตรา ๔๕ สำหรับเอกสารประกอบได้มีการจัดทำให้เป็นไปตามพระราชบัญญัติวิธีการงบประมาณ พ.ศ. ๒๕๖๑ มาตรา ๑๐ และมาตรา ๑๑ ดังนี้
๑.  คำแถลงประกอบงบประมาณรายจ่ายประจำปีงบประมาณ พ.ศ. ๒๕๖๕
๒.  รายรับรายจ่ายเปรียบเทียบระหว่างปีที่ล่วงมาแล้ว ปีปัจจุบันและปีที่ขอตั้งงบประมาณรายจ่าย แสดงไว้ในเอกสารงบประมาณ ฉบับที่ ๑ (เล่มคาดส้ม)
๓.  คำอธิบายเกี่ยวกับประมาณการรายรับและวิธีหาเงินส่วนที่ขาดดุล แสดงไว้ในเอกสารงบประมาณ ฉบับที่ ๒ (เล่มคาดเขียว)
๔.  คำชี้แจงเกี่ยวกับงบประมาณรายจ่ายที่ขอตั้ง ซึ่งรวมถึงการแสดงผลสัมฤทธิ์และประโยชน์ที่คาดว่าจะได้รับจากการใช้จ่ายงบประมาณและความสอดคล้องกับยุทธศาสตร์ชาติ แสดงไว้ในเอกสารงบประมาณ ฉบับที่ ๓ (เล่มคาดแดง) และฉบับที่ ๔ (เล่มคาดเหลือง)
๕.  รายงานเกี่ยวกับสถานะทางการเงินโดยรวมของรัฐวิสาหกิจ แสดงไว้ในเอกสารงบประมาณ ฉบับที่ ๕ (เล่มคาดม่วง)
๖.  รายงานเกี่ยวกับสถานะเงินนอกงบประมาณและแผนการใช้จ่ายเงินนอกงบประมาณ โดยรวมของหน่วยรับงบประมาณแสดงไว้ในเอกสารงบประมาณ ฉบับที่ ๗ (เล่มคาดชมพู)
๗.  คำอธิบายเกี่ยวกับหนี้ของรัฐบาลทั้งที่มีอยู่แล้วในปัจจุบันและหนี้ที่เสนอเพิ่มเติม แสดงไว้ในเอกสารงบประมาณ ฉบับที่ ๕ (เล่มคาดม่วง)
๘.  ผลการดำเนินงานและการใช้จ่ายงบประมาณของปีงบประมาณที่ล่วงมาแล้ว แสดงไว้ในเอกสารงบประมาณ ฉบับที่ ๖ (เล่มคาดน้ำเงิน)
๙.  ร่างพระราชบัญญัติงบประมาณรายจ่ายประจำปีงบประมาณ พ.ศ. ๒๕๖๕
นายศักดิ์สยาม ชิดชอบ รัฐมนตรีว่าการกระทรวงคมนาคม ให้ตัวแทนกลุ่มผู้ให้บริการแอปพลิเคชัน กลุ่มประชาชนผู้ให้บริการรับส่งผู้โดยสารผ่านแอปพลิเคชัน และกลุ่มรถแท็กซี่ เข้าพบ... นายศักดิ์สยาม ชิดชอบ รัฐมนตรีว่าการกระทรวงคมนาคม พร้อมด้วย นายวิรัช พิมพะนิตย์ ที่ปรึกษารัฐมนตรีว่าการกระทรวงคมนาคม นางสุขสมรวย วันทนียกุล เลขานุการรัฐมนตรีว่าการกระทรวงคมนาคม
นายสรพงศ์ ไพฑูรย์พงษ์ รองปลัดกระทรวงคมนาคม และนายจิรุตม์ วิศาลจิตร อธิบดีกรมการขนส่งทางบก ให้ตัวแทนกลุ่มผู้ให้บริการแอปพลิเคชัน กลุ่มประชาชนผู้ให้บริการรับส่งผู้โดยสารผ่านแอปพลิเคชัน และกลุ่มรถแท็กซี่ เข้าพบ เพื่อแสดงการสนับสนุนต่อร่างกฎกระทรวงว่าด้วยรถยนต์รับจ้างบรรทุกคนโดยสารไม่เกินเจ็ดคนผ่านระบบอิเล็กทรอนิกส์ พ.ศ. .... เมื่อวันที่ ๓๑ พฤษภาคม ๒๕๖๔ ณ ห้องประชุมกระทรวงคมนาคม
นายศักดิ์สยาม ชิดชอบ เปิดเผยว่า หลังจากที่คณะรัฐมนตรีมีมติเห็นชอบในหลักการร่างกฎกระทรวงว่าด้วยรถยนต์รับจ้างบรรทุกคนโดยสารไม่เกินเจ็ดคนผ่านระบบอิเล็กทรอนิกส์ พ.ศ. .... เมื่อวันที่ ๒๕ พฤษภาคม ๒๕๖๔ แล้วนั้น วานนี้ (๓๑ พฤษภาคม ๒๕๖๔) ผู้แทนจากบริษัทผู้ให้บริการแอปพลิเคชัน และผู้แทนกลุ่มผู้ขับรถ ได้รวมตัวกันเพื่อขอเข้าแสดงความเห็นสนับสนุนต่อร่างกฎกระทรวงฉบับดังกล่าว
รวมทั้งแสดงความขอบคุณที่ภาครัฐโดยกระทรวงคมนาคมสนับสนุนและเปิดโอกาสให้รถยนต์รับจ้างทางเลือกผ่านแอปพลิเคชันเป็นบริการขนส่งสาธารณะทางเลือกที่ถูกต้องตามกฎหมาย ซึ่งเป็นนโยบายเป้าหมายของกระทรวงคมนาคมที่ได้มอบหมายให้กรมการขนส่งทางบก (ขบ.) เร่งดำเนินการมาอย่างต่อเนื่อง เพื่อให้ภาครัฐสามารถควบคุมกำกับดูแลให้เกิดความปลอดภัยและเป็นธรรมในการให้บริการ และส่งเสริมให้ผู้ขับรถยนต์รับจ้างผ่านแอปพลิเคชันสามารถประกอบอาชีพเสริมได้อย่างถูกต้อง
และเพิ่มช่องทางในการสร้างรายได้ให้กับประชาชน พร้อมกันนี้ได้ให้ ขบ. เชิญผู้ให้บริการแอปพลิเคชัน ผู้ให้บริการแท็กซี่ในปัจจุบัน และหน่วยงานต่าง ๆ ทั้งภาควิชาการ และหน่วยงานคุ้มครองผู้บริโภค เป็นต้น ร่วมให้ความเห็นเพื่อความเป็นธรรมในการให้บริการรถยนต์รับจ้างทางเลือกผ่านแอปพลิเคชันอย่างรอบด้านและครอบคลุมในทุกมิติ ซึ่งได้กำหนดกรอบระยะเวลาให้ ขบ. เร่งดำเนินการรถยนต์รับจ้างทางเลือกผ่านแอปพลิเคชัน
โดยต้องดำเนินการออกประกาศและระเบียบที่เกี่ยวข้องทันทีภายหลังกฎกระทรวงมีผลใช้บังคับภายในเดือนกรกฎาคม ๒๕๖๔ ซึ่งผู้ให้บริการแอปพลิเคชันต้องมายื่นขอรับรองและเมื่อได้รับการรับรองแล้ว จึงจะสามารถดำเนินการขึ้นทะเบียนให้ประชาชนที่มีความประสงค์จะขับรถยนต์รับจ้างผ่านแอปพลิเคชันได้ ซึ่งก็จะมีการกำหนดคุณสมบัติของผู้ที่จะมาขับรถยนต์รับจ้างผ่านแอปพลิเคชันด้วย
ทั้งนี้ กลุ่มรถแท็กซี่ได้ให้ความเห็นว่าควรปรับปรุงเงื่อนไขต่าง ๆ เกี่ยวกับรถแท็กซี่ให้มีความสอดคล้องหรือเท่าเทียมกับรถยนต์รับจ้างให้บริการผ่านแอปพลิเคชัน เช่น อนุญาตให้ใช้รถขนาดเล็กมาจดทะเบียนเป็นรถแท็กซี่ได้ และปรับอัตราค่าโดยสารรถแท็กซี่ขนาดใหญ่ให้มีความเหมาะสม รวมถึงให้รถแท็กซี่สามารถติดฟิล์มได้เหมือนรถยนต์ส่วนบุคคล ซึ่งในการนี้ได้กำชับให้ ขบ. เร่งสร้างความเข้าใจกับผู้ประกอบการแท็กซี่และประชาสัมพันธ์ถึงการขั้นตอนการดำเนินการให้ชัดเจนต่อไป
รัฐมนตรีว่าการกระทรวงคมนาคม กล่าวเพิ่มเติมว่า หลังจากนี้ ขบ. ต้องดำเนินการออกประกาศและระเบียบที่เกี่ยวข้องภายหลังกฎกระทรวงมีผลใช้บังคับภายในเดือนกรกฎาคม ๒๕๖๔ เช่น การกำหนดอัตราค่าโดยสารสำหรับรถยนต์รับจ้างบรรทุกคนโดยสารไม่เกินเจ็ดคนผ่านระบบอิเล็กทรอนิกส์, หลักเกณฑ์ วิธีการ และเงื่อนไขการรับรองระบบอิเล็กทรอนิกส์
และผู้ให้บริการระบบอิเล็กทรอนิกส์, เครื่องหมายสำหรับรถยนต์รับจ้างทางเลือกผ่านระบบอิเล็กทรอนิกส์, หลักเกณฑ์และวิธีการวัดกำลังของเครื่องยนต์หรือมอเตอร์ไฟฟ้า, เงื่อนไขและขั้นตอนในการจดทะเบียนรถยนต์รับจ้างทางเลือกดังกล่าว เพื่อให้ประชาชนที่มีความประสงค์ที่จะประกอบอาชีพขับรถยนต์รับจ้างทางเลือกสามารถไปสมัครเป็นสมาชิกกับผู้ให้บริการรถยนต์รับจ้างผ่านระบบอิเล็กทรอนิกส์ที่ ขบ. รับรอง ติดตั้งแอปพลิเคชันที่ใช้ในการให้บริการ
นำหลักฐานต่าง ๆ พร้อมรถยนต์ส่วนบุคคลมาเปลี่ยนประเภทการจดทะเบียนเป็นรถยนต์รับจ้าง ก่อนออกให้บริการได้อย่างถูกต้องตามกฎหมาย ทั้งนี้ หลักเกณฑ์และเงื่อนไขเบื้องต้นรถยนต์รับจ้างผ่านแอปพลิเคชันจะต้องมีอายุการใช้งานไม่เกิน ๙ ปี ซึ่งสอดคล้องกับรถยนต์รับจ้างบรรทุกคนโดยสารไม่เกินเจ็ดคน (รถแท็กซี่) ในปัจจุบัน ส่วนผู้ให้บริการแอปพลิเคชันต้องเป็นนิติบุคคลที่จดทะเบียนในประเทศไทย
และได้รับการรับรองจาก ขบ. ด้านผู้ขับรถจะต้องมีใบอนุญาตขับรถยนต์สาธารณะ และผ่านการตรวจสอบประวัติอาชญากรรม ด้านตัวรถจะต้องมีการทำประกันภัยเพิ่มเติมเพื่อคุ้มครองสวัสดิภาพของผู้โดยสาร และมีการติดเครื่องหมายแสดงการเป็นรถยนต์รับจ้างทางเลือก ซึ่งรถยนต์รับจ้างทางเลือกผ่านแอปพลิเคชันสามารถให้บริการผ่านแอปพลิเคชันเท่านั้น ไม่สามารถรับผู้โดยสารจากการโบกเรียกข้างทางได้
นอกจากนี้ ขบ. ต้องเร่งพัฒนาแอปพลิเคชันสำหรับเป็นทางเลือกให้รถแท็กซี่ใช้แทน จีพีเอส ให้แล้วเสร็จภายในเดือนมิถุนายน ๒๕๖๔ เพื่อลดภาระค่าใช้จ่ายและเป็นช่องทางในการสร้างรายได้ให้กับผู้ขับรถแท็กซี่เพิ่มเติม เนื่องจากผู้โดยสารสามารถเรียกใช้บริการรถแท็กซี่ผ่านแอปพลิเคชันดังกล่าวได้ โดยมี ขบ. ทำหน้าที่ควบคุม ตรวจสอบ และติดตามรถแท็กซี่เพื่อความปลอดภัยของผู้โดยสาร
ท่านประธานและท่านผู้มีเกียรติทุกท่านครับ ผมขอขอบคุณท่านประธานาธิบดีมุน ที่เชิญผมเข้าร่วมการประชุมครั้งนี้ แต่โดยที่สถานการณ์การแพร่ระบาดของโควิด-๑๙ ยังดำเนินไปอย่างต่อเนื่อง จึงเป็นที่น่าเสียดายที่ไม่มีโอกาสได้เดินทางไปพบปะเจอตัวกัน ก็หวังว่าจะสามารถกระทำได้ตามที่ตั้งใจไว้ในอนาคตอันใกล้นี้ครับ อย่างไรตาม การประชุมครั้งนี้ ถือเป็นโอกาสให้พวกเราได้หารือและแลกเปลี่ยนความเห็นเพื่อนำไปสู่การฟื้นฟูจากโควิด-๑๙
ที่เป็นมิตรต่อสิ่งแวดล้อมอย่างแท้จริง โควิด-๑๙ ส่งผลกระทบต่อประชาคมโลกในทุกมิติ และเป็นอุปสรรคสำคัญ ต่อการบรรลุเอสดีจี ดังนั้น การฟื้นฟูจากการแพร่ระบาดนี้ จึงควรสอดคล้องกับการขับเคลื่อนเอสดีจี และส่งเสริมการพัฒนาที่ยั่งยืน    ไปพร้อมกัน โดยเฉพาะอย่างยิ่งในเรื่องหลักสุขภาพหนึ่งเดียว ซึ่งครอบคลุมทั้งมนุษย์และธรรมชาติ
เพื่อตอบโจทย์ความท้าทายดังกล่าว ประเทศไทยได้น้อมนำหลักปรัชญาของเศรษฐกิจพอเพียงเป็นแนวทางการพัฒนาที่เน้นการเสริมสร้างพลังของประชาชน สร้างความต้านทาน และส่งเสริมความสมดุลระหว่างมนุษย์กับธรรมชาติ เพื่อให้การพัฒนาประเทศเป็นไปอย่างครอบคลุม โดยไม่ทิ้งใครไว้ข้างหลัง
เมื่อต้นปีที่ผ่านมา ไทยได้ประกาศให้การขับเคลื่อนโมเดลเศรษฐกิจบีซีจี หรือเศรษฐกิจชีวภาพ เศรษฐกิจหมุนเวียน และเศรษฐกิจสีเขียว แบบองค์รวม เป็นวาระแห่งชาติ ซึ่งถือเป็นหนึ่งในแนวทางสำคัญต่อการฟื้นฟูประเทศจาก โควิด-๑๙ ให้เรากลับมาเข้มแข็งและเป็นมิตรต่อสิ่งแวดล้อมกว่าเดิม ผ่านการใช้วิทยาศาสตร์ เทคโนโลยี และนวัตกรรม เพื่อยกระดับอุตสาหกรรม เพิ่มประสิทธิภาพการผลิต
ลดการสูญเสียทรัพยากรตลอดห่วงโซ่การผลิต เปลี่ยนของเสียให้มีมูลค่า และลดผลกระทบต่อสิ่งแวดล้อม โดยส่งเสริมการมีส่วนร่วมของทุกฝ่ายด้วยการขับเคลื่อนผ่านกลไกจตุภาคี ที่ประกอบด้วยภาครัฐ ภาคเอกชน ภาควิชาการ และภาคประชาชน เพื่อนำไปสู่การฟื้นตัวและเติบโตอย่างสมดุลและยั่งยืน
ผมเชื่อว่า โมเดลเศรษฐกิจบีซีจี เป็นแนวทางที่สอดคล้องกับเป้าประสงค์หลักของการประชุมครั้งนี้ และตอบโจทย์การพัฒนาที่ยั่งยืน ซึ่งเป็นเป้าหมายร่วมกันของมนุษยชาติ และเมื่อมองไปข้างหน้า โมเดลเศรษฐกิจนี้จะเป็นประเด็นสำคัญในการส่งเสริมความร่วมมือและสร้างความเป็นหุ้นส่วนระหว่างไทยกับประชาคมระหว่างประเทศในทุกระดับ โดยเฉพาะอย่างยิ่งในกรอบเอเปค ที่เราจะเป็นเจ้าภาพในปีหน้า
ในด้านสิ่งแวดล้อม โควิด-๑๙ ทำให้ความร่วมมือ     ที่เกี่ยวข้องในเวทีระหว่างประเทศต้องชะงักงัน ผมจึงขอถือโอกาสนี้ สนับสนุนให้ทุกประเทศเร่งดำเนินการ ตามพันธกรณีต่าง ๆ เพื่อรับมือกับความท้าทายในทุกรูปแบบ ตลอดจนควรแสดงเจตจำนงร่วมกันในการผลักดันให้การประชุมที่เกี่ยวข้องในปีนี้ โดยเฉพาะการประชุม ซีโอพี ๒๖ ซึ่งจะมีขึ้นในเดือนพฤศจิกายน ที่สหราชอาณาจักร มีผลลัพธ์ที่เป็นรูปธรรม
สำหรับประเทศไทย ตัวอย่างที่สำคัญในการรับมือกับความท้าทายที่ยิ่งใหญ่นี้ คือเราอยู่ระหว่างการยกร่างพระราชบัญญัติการเปลี่ยนแปลงสภาพภูมิอากาศ ซึ่งเป็นกฎหมายที่มีสาระครอบคลุมการดำเนินการในทุกมิติที่เกี่ยวกับการเปลี่ยนแปลงสภาพภูมิอากาศ และเปิดโอกาสให้ภาคเอกชนและชุมชนมีส่วนร่วมมากยิ่งขึ้น ขณะเดียวกัน รัฐบาลได้กำหนดเป้าหมายให้มีการใช้ยานยนต์ไฟฟ้าในประเทศ จำนวน ๑๕ ล้านคัน
หรือประมาณ ๑ ใน ๓ ของยานยนต์ทั้งหมด ภายในปี ๒๕๗๘ เพื่อเป็นการลดมลพิษด้วย และการกำหนดมาตรฐาน ราคาของคาร์บอนเครดิตที่เป็นธรรม รวมทั้ง การปลูกต้นไม้ยืนต้นร้อยล้านต้น เพิ่มพื้นที่ป่าไม้ให้มากขึ้น เพิ่มการใช้พลังงานหมุนเวียนให้มากขึ้น อีกทั้ง การลดขยะบนบก ขยะทะเล ตามยุทธศาสตร์ และแผนแม่บทที่รัฐบาลได้กำหนดไว้เพื่อไปสู่เป้าหมายให้ได้โดยเร็ว สนับสนุนการประกอบการค้า
อุตสาหกรรมสีเขียว โดยคำนึงถึงหลักสิทธิมนุษยชนในการประกอบการธุรกิจ ได้แก่ เคารพ คุ้มครอง เยียวยา ทุกท่านครับ เป็นที่ประจักษ์แล้วว่า วิกฤตโควิด-๑๙ ได้ก่อให้เกิดความเหลื่อมล้ำในหลายด้าน ทั้งภายในประเทศและระหว่างประเทศ ดังนั้น ผมจึงขอเชิญชวนให้ทุกประเทศร่วมกันหารือเกี่ยวกับแนวทางความร่วมมือใหม่ๆ ในทุกระดับและทุกช่องทางที่เป็นประโยชน์ เพื่อแก้ไขปัญหาที่เกิดขึ้น
โดยเฉพาะอย่างยิ่งในเรื่องการแลกเปลี่ยนทางเทคโนโลยีและนวัตกรรม เพื่อให้เกิดการเติบโตสีเขียวอย่างแท้จริงและยั่งยืน สุดท้ายนี้ ผมขอชื่นชมนโยบายมุ่งใต้ใหม่พลัสของเกาหลีใต้ และเห็นว่า เราควรกระชับความเป็นหุ้นส่วนผ่านการแลกเปลี่ยนองค์ความรู้และเทคโนโลยีระหว่างกันภายใต้นโยบายสีเขียวใหม่ของเกาหลีใต้ โมเดลเศรษฐกิจบีซีจีของไทย และแนวทางการฟื้นฟูสีเขียวของประเทศอื่น ๆ ในกรอบที่เกี่ยวข้อง รวมทั้งเอเปค ซึ่งไทยจะเป็นประธานในปี ๒๕๖๕ ขอบคุณครับ
รัฐบาลฉีดวัคซีนได้ตามเป้าหมายของแผนที่กำหนดไว้ ยอดสะสมกว่า ๖ ล้านโดสแล้ว ไทยมียอดการฉีดวัคซีนโควิด-๑๙ สะสมเป็นอันดับ ๓ ของอาเซียน นายอนุชา บูรพชัยศรี โฆษกประจำสำนักนายกรัฐมนตรี เผยว่า หลังจากพลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เริ่มนโยบายการฉีดวัคซีนโควิด-๑๙ แบบปูพรมทั่วประเทศ ตั้งแต่วันที่ ๗ มิ.ย. ๒๖๖๔ เป็นต้นมานั้น
ในช่วงวันที่ ๗-๑๒ มิ.ย ๒๕๖๔ ที่ผ่านมามีการฉีดวัคซีนทั่วประเทศจำนวน ๑,๘๖๕,๑๙๐ โดส และตั้งแต่วันที่ ๒๘ กพ. - ๑๒ มิ.ย. ๒๕๖๔ มีการฉีดสะสมแล้วรวมทั้งสิ้น ๖,๐๘๑,๒๔๒ โดส แยกเป็นผู้ที่ได้รับวัคซีนเข็มที่ ๑ จำนวน๔,๔๕๖,๗๘๖ ราย และผู้ที่ได้รับวัคซีนเข็มที่ ๒ จำนวน ๑,๖๒๔,๔๕๖ ราย ส่งผลให้ปัจจุบันไทยมียอดการฉีดวัคซีนโควิด-๑๙ สะสมเป็นอันดับที่ ๓ ของอาเซียน และเป็นไปตามเป้าหมายของแผนการฉีดวัคซีนสำหรับประชากรไทยในประเทศไทย
สำหรับการฉีดวัคซีนให้กับผู้ประกันตนมาตรา ๓๓ โดยกระทรวงแรงงานนั้น สำนักงานประกันสังคมได้ปรับปรุงระบบการให้บริการฉีดวัคซีนโควิด-๑๙ เพื่อให้การฉีดวัคซีนแก่ผู้ประกันตนในพื้นที่กรุงเทพมหานครได้มีประสิทธิภาพมากขึ้น โดยจะเปิดให้บริการแก่ผู้ประกันตน ม ๓๓ ที่นายจ้างได้ลงทะเบียนในระบบ อี-เซอร์วิส อีกครั้งในวันจันทร์ที่ ๑๔ มิถุนายน ๒๕๖๔ อย่างแน่นอน
ทั้งนี้  ตั้งแต่วันที่ ๗ มิ.ย. ๒๕๖๔ เป็นต้นมา สำนักงานประกันสังคม กระทรวงแรงงานสามารถฉีดวัคซีนโควิด-๑๙ เข็มแรกไปแล้วมากกว่า ๒ แสนราย โดยมีผู้ประกันตน ม ๓๓ ที่แสดงความประสงค์ฉีดวัคซีนจำนวน ๖,๐๓๗,๔๙๗ คน เป็นผู้ที่อยู่ในพื้นที่กรุงเทพและปริมณทลประมาณ ๓.๖ ล้านคน และในพื้นที่ อีสเทิร์น ซีบอร์ด และส่วนภูมิภาคอีกกว่า ๒.๓ ล้านคน ซึ่งกระทรวงแรงงานจะเร่งฉีดวัคซีนโควิด-๑๙ ให้กับผู้ประกันตนตามเป้าหมายที่วางไว้โดยเร็ว
ในส่วนของการฉีดวัคซีนโควิด-๑๙ ในพื้นที่กรุงเทพมหานคร จนถึงวันที่ ๑๒ มิ.ย ๒๕๖๔ มีผู้ที่ได้รับการฉีดวัคซีนโควิด-๑๙ สะสมแล้วจำนวน ๑,๖๗๘,๙๔๘ โดส แยกเป็นผู้ที่ได้รับวัคซีนเข็มที่ ๑ จำนวน ๙๔๔,๕๕๒ ราย และผู้ที่ได้รับวัคซีนเข็มที่ ๒ จำนวน ๓๖๗,๑๙๘ ราย นอกจากนี้ การกระจายวัคซีนไปตามพื้นที่จังหวัดต่างๆ นั้น รัฐบาลสามารถดำเนินการได้ตามแผนที่กำหนดไว้ โดยจากนี้ไปจะมีการกระจายวัคซีนโควิด-๑๙ ได้เป็นจำนวนมากขึ้นเรื่อยๆ ตามจำนวนวัคซีนที่ได้รับการส่งมอบจากผู้ผลิต
ประธานอนุกรรมาธิการการแรงงานด้านติดตามศึกษานโยบายแรงงาน และโฆษกคณะกรรมาธิการการแรงงาน สมาชิกสภาผู้แทนราษฎร ได้ลงพื้นที่ตรวจเยี่ยมการให้บริการฉีดวัคซีนโควิด-๑๙ ผู้ประกันตนมาตรา ๓๓ ในพื้นที่กรุงเทพมหานคร ณ ซีคอนสแควร์สาขาบางแค
เมื่อวันที่ ๑๑ มิถุนายน ๒๕๖๔ นางสาวอนุสรี ทับสุวรรณ ประธานอนุกรรมาธิการการแรงงานด้านติดตามศึกษานโยบายแรงงาน และโฆษกคณะกรรมาธิการการแรงงาน สมาชิกสภาผู้แทนราษฎร ได้ลงพื้นที่ตรวจเยี่ยมการให้บริการฉีดวัคซีนโควิด-๑๙ ผู้ประกันตนมาตรา ๓๓ ในพื้นที่กรุงเทพมหานคร ณ ซีคอนสแควร์สาขาบางแค เพื่อให้กำลังใจผู้ประกันตน บุคลากรทางการแพทย์ และเจ้าหน้าที่สำนักงานประกันสังคม
พร้อมนี้ ได้มอบเงินบริจาคในนามประธาน 'สถาบันอนุสรี รวมใจให้กัน' เพื่อเป็นค่าอาหารแก่บุคลากรทางการแพทย์ และเจ้าหน้าที่ประกันสังคมที่มาปฏิบัติงานในการฉีดวัคซีนแก่ผู้ประกันตนสำหรับศูนย์ฉีดแห่งนี้มีศักยภาพการฉีดวันละ ๑,๐๐๐ คน โอกาสนี้ ได้ตรวจเยี่ยมสอบถามประชาชนถึงการให้บริการของศูนย์ โดยมี นายศักดินาถ สนธิศักดิ์โยธิน ผู้ตรวจราชการกรม สำนักงานประกันสังคม
ให้การต้อนรับ และนำผู้บริหาร บริษัท สมอทอง คาสเซ่อร์พีค โรงงานผลิตชุดนักเรียน ในพื้นที่สำนักงานประกันสังคมกรุงเทพมหานครเขตพื้นที่ ๖ ร้องเรียนเรื่องการรับบริการเร่งด่วนขอฉีดวัคซีน เนื่องจากโรงงานอยู่ในพื้นที่ที่เป็นคลัสเตอร์ มีคนงานติดเชื้อแล้วหลายราย จึงขอความเห็นใจในการเร่งรัดฉีดวัคซีนแรงงานที่เหลือหลักพันคนในโรงงาน ซึ่ง น.ส.อนุสรี และคณะได้ร่วมรับฟังและประสานงานระหว่างสองหน่วยงาน
เพื่อแก้ไขปัญหาดังกล่าวต่อไปด้วย "อนุทิน" ย้ำวัคซีนซิโนแวคและแอสตร้าเซนเนก้า มีประสิทธิภาพ องค์การอนามัยโลกรับรอง รองนายกรัฐนมตรีและรัฐมนตรีว่าการกระทรวงสาธารณสุขย้ำวัคซีนโควิด ๑๙ ทั้ง ๒ ชนิดที่ประชาชนได้รับมีประสิทธิภาพ องค์การอนามัยโลกให้การรับรอง ขอให้ประชาชนมั่นใจ
วันนี้ (๑๒ มิถุนายน ๒๕๖๔) นายอนุทิน ชาญวีรกูล รองนายกรัฐมนตรีและรัฐมนตรีว่าการกระทรวงสาธารณสุข พร้อมด้วยนายแพทย์สมศักดิ์ อรรฆศิลป์ อธิบดีกรมการแพทย์ นายแพทย์โอภาส การย์กวินพงศ์ อธิบดีกรมควบคุมโรค และนายแพทย์สุวรรณชัย วัฒนายิ่งเจริญชัย อธิบดีกรมอนามัย แพทย์หญิงมิ่งขวัญ วิชัยดิษฐ ผู้อำนวยการสถาบันโรคผิวหนัง และผู้อำนวยการศูนย์ฉีดวัคซีนกลางบางซื่อ ตรวจเยี่ยมศูนย์ฉีดวัคซีนกลางบางซื่อ
โดยนายอนุทินให้สัมภาษณ์ ว่า ศูนย์ฉีดวัคซีนกลางบางซื่อ สามารถให้บริการฉีดวัคซีนแก่ประชาชนได้วันละ ๑๑,๐๐๐ ราย ตั้งแต่วันที่ ๒๔ พฤษภาคม ๒๕๖๔ จนถึงขณะนี้ ให้บริการฉีดวัคซีนโควิด ๑๙ ไปแล้ว ๒๐๙,๒๓๔ ราย โดยวัคซีนโควิด๑๙ ทั้งของซิโนแวคและแอสตร้าเซนเนก้า ที่นำมาฉีดให้ประชาชน เป็นวัคซีนที่มีประสิทธิภาพ ช่วยลดความรุนแรง และการเสียชีวิต องค์การอนามัยโลกให้การรับรอง และในการฉีดวัคซีน
กระทรวงสาธารณสุขได้กำหนดขั้นตอนมาตรฐาน ซึ่งต้องเฝ้าระวังสังเกตอาการหลังการฉีด ๓๐ นาที มีแพทย์และพยาบาลให้การดูแลเพื่อให้มั่นใจในความปลอดภัย นายอนุทิน กล่าวต่อว่า กระทรวงสาธารณสุขได้กระจายวัคซีนตามจำนวนที่ได้รับแจ้งจากหน่วยงานและจังหวัด ตามรอบการจัดส่ง ส่วนเรื่องการบริหารการฉีดเป็นเรื่องของแต่ละหน่วยงานเพื่อให้การฉีดเป็นไปอย่างต่อเนื่องสำหรับการปูพรมฉีดวัคซีนให้กับบุคลากรครูนั้น
ซึ่งเป็นการร้องขอของกระทรวงศึกษาธิการ โดย กทม.และปริมลฑล เริ่มฉีดมาตั้งวันที่ ๘ มิถุนายน ๒๕๖๔ จะเร่งฉีดให้เสร็จภายในสัปดาห์นี้ จำนวน ๔๕,๐๐๐ คน เพื่อให้เปิดเรียนได้ตามกำหนด ในต่างจังหวัดสามารถไปรับการฉีดได้ตามระบบของการขึ้นทะเบียนที่ผู้ว่าราชการจังหวัดในฐานะประธานคณะกรรมการโรคติดต่อจังหวัดกำหนด
ด้านนายแพทย์โอภาส การย์กวินพงศ์ อธิบดีกรมควบคุมโรค กล่าวว่า การที่ร่างกายเกิดปฏิกิริยาหลังได้รับวัคซีนอาจทำให้มีอาการปวดเมื่อย มีไข้ บางรายอาจท้องเสีย อ่อนเพลีย ซึ่งถือเป็นเรื่องที่พบได้ หากอาการไม่ดีขึ้นขอให้ไปพบแพทย์ อย่างไรก็ตาม อาการเหล่านี้ไม่ได้เกิดกับทุกคน จึงขอให้ประชาชนคลายความวิตกกังวล
นายแพทย์สมศักดิ์  อรรฆศิลป์  อธิบดีกรมการแพทย์  กล่าวว่า ศูนย์ฉีดวัคซีนกลางบางซื่อมีความพร้อมในการให้บริการฉีดวัคซีนโควิด ๑๙ สำหรับกลุ่มขนส่งสาธารณะ กระทรวงคมนาคม ที่ดำเนินการฉีดวัคซีนในช่วงทดสอบระบบ ตั้งแต่วันที่ ๒๔ พฤษภาคม ๒๕๖๔ โดยจะเริ่มฉีดวัคซีนเข็มที่ ๒ ในวันที่ ๑๔ มิถุนายน ๒๕๖๔ เป็นต้นไป ซึ่งกลุ่มองค์กรขอให้ประสานผ่านกระทรวงสาธารณสุข
โดยไม่มีการรับวอล์คอินเพื่อลดปัญหาการรอคิวและลดความแออัด ซึ่งศูนย์ฉีดวัคซีนกลางบางซื่อเปิดให้บริการทุกวัน ตั้งแต่เวลา ๙.๐๐-๒๐.๐๐ น. ทั้งนี้ ในช่วงนี้จะมีการเร่งให้บริการกับกลุ่มครูเนื่องจากจะมีการเปิดเรียนหลัง ๑๔ มิถุนายน ๒๕๖๔ รมว.แรงงาน สั่งเดินหน้า โครงการส่งเสริมการจ้างงานคนพิการเชิงสังคม รมว.แรงงาน มอบหมาย ๒ กรมฯ ใต้สังกัด จูงมือโน้มน้าวสถานประกอบการ
เปลี่ยนไปใช้การจ้างงานคนพิการเชิงสังคม ประเภทการจ้างเหมาบริการ แทนการส่งเงินเข้ากองทุนฯ เป้าหมายช่วยคนพิการมีงานทำ มีรายได้ บรรเทาความเดือดร้อนได้ทันที นายสุชาติ ชมกลิ่น รัฐมนตรีว่าการกระทรวงแรงงาน เปิดเผยว่า รัฐบาลภายใต้การนำของพล.อ. ประยุทธ์ จันทร์โอชา นายกรัฐมนตรี และกระทรวงแรงงานภายใต้การกำกับดูแลของ พล.อ.ประวิตร วงษ์สุวรรณ รองนายกรัฐมนตรี
ให้ความสำคัญกับการส่งเสริมการมีงานทำให้แก่ประชาชน และให้ความช่วยเหลือแรงงานกลุ่มเปราะบาง ในช่วงสถานการณ์การแพร่ระบาดของโรคโควิด - ๑๙ อย่างยิ่ง โดยเฉพาะกลุ่มคนพิการที่ยังมีทั้งศักยภาพ และความต้องการในการทำงาน จึงเป็นเรื่องสำคัญที่ต้องส่งเสริมและพัฒนาคุณภาพชีวิต สร้างโอกาสการมีงานทำ มีอาชีพ มีรายได้ อย่างเหมาะสมและยั่งยืน
"ตามพ.ร.บ. ส่งเสริมและพัฒนาคุณภาพชีวิตคนพิการ พ.ศ.๒๕๕๐ และที่แก้ไขเพิ่มเติม  กำหนดให้สถานประกอบการที่มีลูกจ้างตั้งแต่ ๑๐๐ คนขึ้นไป จ้างคนพิการเข้าทำงานในอัตราส่วน ๑๐๐ . ๑ หากไม่สามารถดำเนินการได้ จะต้องนำส่งเงินเข้ากองทุนส่งเสริมและพัฒนาคุณภาพชีวิตคนพิการในอัตรา ๑๑๔,๒๔๕  บาทต่อปี ตามจำนวนคนพิการที่ไม่ได้จ้าง ซึ่งกองทุนฯจะนำเงินดังกล่าว ไปส่งเสริมและพัฒนาคุณภาพชีวิตคนพิการต่อไป
อย่างไรก็ดีในสถานการณ์การแพร่ระบาดของโรคโควิด - ๑๙ ส่งผลกระทบต่อประชาชนเป็นวงกว้าง ครอบคลุมทุกกลุ่ม ทุกช่วงวัย รวมทั้งกลุ่มเปราะบาง และกลุ่มคนพิการ ดังนั้น เพื่อช่วยเหลือให้คนพิการมีงานทำ มีรายได้สามารถดูแลตนเองและครอบครัว โดยได้รับการจ้างงานจากสถานประกอบการในรูปแบบอื่น ที่เป็นทางเลือกตามกฎหมายและสามารถดำเนินการได้ จึงมอบหมายกรมการจัดหางาน
ให้ประชาสัมพันธ์เชิงรุกให้สถานประกอบการเลือกใช้วิธีการจ้างเหมาบริการคนพิการปฏิบัติงานในหน่วยงานของรัฐในจังหวัดที่คนพิการอาศัยอยู่ ซึ่งเป็น ๑ ในกิจกรรมการดำเนินการตามมาตรา ๓๕ ที่จะทำให้คนพิการเกิดรายได้ทันที สามารถมีงานทำและได้รับการจ้างงานโดยตรง" รัฐมนตรีว่าการกระทรวงแรงงาน กล่าว
ด้านนายไพโรจน์ โชติกเสถียร อธิบดีกรมการจัดหางาน กล่าวว่า ล่าสุดได้สั่งการสำนักงานจัดหางานกรุงเทพมหานครพื้นที่ ๑ - ๑๐ และสำนักงานจัดหางานจังหวัดทั่วประเทศ ลงพื้นที่ตรวจเยี่ยมสถานประกอบการ โดยมีกรมสวัสดิการและคุ้มครองแรงงานร่วมบูรณาการภารกิจ ตามนโยบายท่านรัฐมนตรี เพื่อสำรวจความต้องการจ้างงานของสถานประกอบการ รวมทั้งสร้างการรับรู้แนวทางการดำเนินการตามมาตรา ๓๕
และโน้มน้าวให้นายจ้าง/สถานประกอบการหันมาใช้การส่งเสริมการจ้างงงานคนพิการเชิงสังคม ประเภทการจ้างเหมาบริการ โดยจ้างงานคนพิการเป็นพนักงานเพื่อปฏิบัติงานสนับสนุนองค์กรในท้องถิ่นที่มีภารกิจสาธารณะประโยชน์ เช่น โรงพยาบาลส่งเสริมสุขภาพตำบล โรงเรียน/ศูนย์เด็กเล็ก ศูนย์ฟื้นฟูอาชีพคนพิการ ศูนย์บริการคนพิการของท้องถิ่น/เทศบาล เป็นต้น  ซึ่งช่วยให้คนพิการในพื้นที่ห่างไกล ได้รับโอกาสมีอาชีพ มีงานทำอย่างทั่วถึง สามารถพึ่งพาตนเองได้ทัดเทียมคนทั่วไป
"สำหรับสถานประกอบการที่สนใจร่วมโครงการส่งเสริมการจ้างงานคนพิการเชิงสังคม มาตรา ๓๕ สามารถสอบถามได้ที่สำนักงานจัดหางานจังหวัดทุกจังหวัด สำนักงานจัดหางานกรุงเทพมหานครพื้นที่ ๑ - ๑๐ หรือที่สายด่วนกระทรวงแรงงาน โทร.๑๕๐๖ กด ๒ กรมการจัดหางาน หรือสายด่วนกรมการจัดหางาน โทร. ๑๖๙๔" อธิบดีกรมการจัดหางานกล่าว
ผลการปราบปรามผู้กระทำผิดกฎหมายสรรพสามิต ประจำปีงบประมาณ พ.ศ. ๒๕๖๔ ระหว่างวันที่ ๔ - ๑๐ มิถุนายน ๒๕๖๔ พบการกระทำผิด จำนวน ๖๔๘ คดี คิดเป็นเงินค่าปรับ ๒๓.๑๓ ล้านบาท นายณัฐกร อุเทนสุต ที่ปรึกษาด้านพัฒนาระบบควบคุมทางสรรพสามิต ในฐานะโฆษกกรมสรรพสามิต เปิดเผยว่า
ได้ดำเนินงานตามมาตรการเชิงรุกในการป้องกันและปราบปรามผู้กระทำผิดกฎหมายสรรพสามิตตามพระราชบัญญัติภาษีสรรพสามิต พ.ศ. ๒๕๖๐ และจูงใจผู้ที่อยู่นอกระบบให้เข้ามาสู่ระบบภาษี ซึ่งที่ผ่านมา กรมสรรพสามิตได้จัดทำแผนเฉพาะกิจปราบปรามผู้กระทำผิดกฎหมายสรรพสามิตโดยระดมกำลังเจ้าหน้าที่ชุดเฉพาะกิจจากสำนักตรวจสอบ ป้องกันและปราบปราม และเจ้าหน้าที่สรรพสามิต
พื้นที่ทั่วประเทศพร้อมสนธิกำลังกับหน่วยงานที่เกี่ยวข้องร่วมกันตรวจสอบและปราบปรามการกระทำผิดกฎหมายสรรพสามิตตามพื้นที่เป้าหมายที่คาดว่าอาจมีการกระทำผิด เพื่อสร้างความเป็นธรรม โปร่งใส และ ความมั่นใจให้แก่ผู้ประกอบการที่เสียภาษีโดยสุจริต และเพื่อเป็นมาตรการเสริมทางอ้อมในการดูแลสุขภาพของผู้บริโภคให้บริโภคสินค้าที่ปลอดภัยและได้มาตรฐาน
สำหรับผลการปราบปรามผู้กระทำผิดกฎหมายสรรพสามิตทั่วประเทศ ปีงบประมาณ ๒๕๖๔  (ระหว่างวันที่ ๔ - ๑๐ มิถุนายน ๒๕๖๔) พบว่ามีการกระทำผิด จำนวน ๖๔๘ คดี คิดเป็นเงินค่าปรับ ๒๓.๑๓ ล้านบาท โดยแยกเป็น สุรา จำนวน ๓๘๐ คดี ค่าปรับ ๓.๑๖ ล้านบาท ยาสูบ จำนวน ๑๖๐ คดี ค่าปรับ ๑๖.๗๙ ล้านบาท ไพ่ จำนวน ๑๗ คดี ค่าปรับ ๐.๐๙ ล้านบาท น้ำมันและผลิตภัณฑ์น้ำมัน จำนวน ๒๘ คดี
ค่าปรับ ๐.๕๑ ล้านบาท น้ำหอม ๔ คดี ค่าปรับ ๐.๐๖ ล้านบาท รถจักรยานยนต์ จำนวน ๔๑ คดี ค่าปรับ ๐.๙๓ ล้านบาท และสินค้าอื่น ๆ จำนวน ๑๘ คดี ค่าปรับ ๑.๕๙ ล้านบาท โดยมีของกลางแยกเป็นน้ำสุรา จำนวน ๔,๕๐๓.๘๔๐ ลิตร ยาสูบ จำนวน ๓๙,๘๐๖ ซอง ไพ่ จำนวน ๔๒๑ สำรับ น้ำมันและผลิตภัณฑ์น้ำมัน จำนวน ๑๔,๖๕๗.๐๐๐ ลิตร น้ำหอม ๑๐,๗๖๖ ขวด รถจักรยานยนต์ จำนวน ๕๗ คัน
สรุปยอดรวมในปีงบประมาณ พ.ศ. ๒๕๖๔ ตั้งแต่วันที่ ๑ ตุลาคม ๒๕๖๓ - ๑๐ มิถุนายน ๒๕๖๔  พบว่ามีการกระทำผิด จำนวน ๑๘,๙๔๐ คดี คิดเป็นเงินค่าปรับ ๔๔๐.๘๒ ล้านบาท โดยแยกเป็น สุรา จำนวน  ๑๐,๘๓๒ คดี ค่าปรับ ๙๕.๘๙ ล้านบาท ยาสูบ จำนวน ๕,๓๐๕ คดี ค่าปรับ ๒๒๐.๕๓ ล้านบาท ไพ่ จำนวน ๔๑๐ คดี ค่าปรับ ๖.๔๖ ล้านบาท น้ำมันและผลิตภัณฑ์น้ำมัน จำนวน ๙๐๖ คดี
ค่าปรับ ๕๓.๓๔ ล้านบาท น้ำหอม จำนวน ๘๓ คดี ค่าปรับ ๓.๒๑ ล้านบาท รถจักรยานยนต์ จำนวน ๙๖๙ คดี ค่าปรับ จำนวน ๒๖.๔๔ ล้านบาท และสินค้าอื่น ๆ จำนวน ๔๓๕ คดี ค่าปรับ ๓๔.๙๕ ล้านบาท โดยมีของกลางแยกเป็นน้ำสุรา จำนวน ๑,๖๒๐,๐๗๗.๗๕๙ ลิตร ยาสูบ จำนวน ๖๔๖,๑๙๙ ซอง ไพ่ จำนวน ๓๓,๓๐๖ สำรับ น้ำมันและผลิตภัณฑ์น้ำมัน จำนวน ๑,๕๒๕,๐๕๑.๐๐๐ ลิตร น้ำหอม จำนวน ๑๒๐,๕๐๔ ขวด รถจักรยานยนต์ จำนวน ๑,๗๒๖ คัน
"หากประชาชนท่านใดทราบเบาะแสการกระทำความผิดเกี่ยวกับสินค้าที่ต้องเสียภาษีสรรพสามิตสามารถแจ้งโดยตรงได้ที่กรมสรรพสามิต หรือสำนักงานสรรพสามิตพื้นที่ทุกแห่งทั่วประเทศหรือ คอลเซ็นเตอร์ ๑๗๑๓ ได้ตลอด ๒๔ ชั่วโมง ซึ่งกรมสรรพสามิตจะปกปิดข้อมูลของผู้แจ้งเบาะแสเป็นความลับ และจะมอบสินบนนำจับให้ ภายหลังจากคดีเสร็จสิ้นเรียบร้อยแล้ว"
ฝ่ายประชาสัมพันธ์  สำนักงานเลขานุการกรม กรมสรรพสามิต โทร/โทรสาร ๐ ๒๒๔๑ ๔๗๗๘ ลดระยะเวลาการเดินทาง ส่งเสริมเศรษฐกิจและการท่องเที่ยวพื้นที่ภาคใต้ กรมทางหลวง (ทล.) กระทรวงคมนาคม ได้ดำเนินโครงการสำรวจและออกแบบโครงการก่อสร้างทางหลวงขนาด ๔ ช่องจราจร ทางหลวงแนวใหม่ ระหว่างอำเภอปลายพระเยา จังหวัดกระบี่ - อำเภอทับปุด จังหวัดพังงา
เนื่องจากปัจจุบันการใช้เส้นทางนี้ยังขาดโครงข่ายทางหลวงสายหลักที่เชื่อมต่อในแนวตะวันออก - ตะวันตก ทำให้การเดินทางและการขนส่งสินค้าไม่ได้รับความสะดวก ต้องเดินทางอ้อมเป็นระยะไกล อีกทั้งโครงข่ายปัจจุบันส่วนใหญ่เป็นทางหลวงสายรองขนาด ๒ ช่องจราจรผ่านพื้นที่เนินและพื้นที่เขา ส่งผลให้เกิดอุบัติเหตุบ่อยครั้ง ทล. ได้เล็งเห็นความสำคัญจึงออกแบบโครงการก่อสร้างทางหลวงแนวใหม่
เพื่อเป็นเส้นทางเชื่อมต่อระหว่างทางหลวงหมายเลข ๔๔ บริเวณ อำเภอปลายพระยา จังหวัดกระบี่ ต่อไปยัง อำเภอทับปุด จังหวัดพังงา เชื่อมต่อกับทางหลวงหมายเลข ๔ รวมทั้งเป็นส่วนหนึ่งของโครงข่ายที่เชื่อมโยงกับทางหลวงหมายเลข ๔๔ สายกระบี่ - ขนอม ซึ่งจะเป็นเส้นทางลัดในการเดินทางระหว่างจังหวัดพังงาและกระบี่ที่จะช่วยอำนวยความสะดวกและเพิ่มความรวดเร็วในการเดินทางไปยังจังหวัดต่าง ๆ ของภาคใต้
โดยครอบคลุมพื้นที่ ๓ อำเภอ ๒ จังหวัด ได้แก่ อำเภอปลายพระยา และอำเภออ่าวลึก จังหวัดกระบี่ และอำเภอทับปุด จังหวัดพังงา จุดเริ่มต้นโครงการอยู่บนทางหลวงหมายเลข ๔๔ ประมาณ กม. ที่ ๒๙+๗๓๘ (ถนนเซาท์เทิร์น) บริเวณบ้านโคกเจียก อำเภอปลายพระยา จังหวัดกระบี่ แนวเส้นทางจะวางแนวออกจากถนนเซาท์เทิร์นมาทางทิศตะวันตกเฉียงใต้ อ้อมลงมาทางด้านใต้ของเขาบางหมวย
ตัดผ่านพื้นที่สวนปาล์มและทางหลวงหมายเลข ๔๐๓๕ (ถนนอ่าวลึก - พระแสง) ที่บริเวณบ้านปากน้ำตัดผ่านถนนทางเข้าอ่างเก็บน้ำคลองหยาบริเวณร่องเขาเกราะ ผ่านพื้นที่บริเวณบ้านปากหยา บ้านศรีพระยา และบ้านควรเศียร ตัดผ่านทางหลวงชนบทหมายเลข กบ.๑๐๑๕ บริเวณบ้านช่องแบก ตัดอ้อมบริเวณด้านทิศใต้ของวัดเขาหัวสิงห์ ผ่านพื้นที่ตำบลนาเหนือบริเวณบ้านบางไทร และตำบลเขาใหญ่ บริเวณบ้านทุ่งสูง
ตัดอ้อมไปทางด้านเหนือของวัดนาเหนือ ตัดผ่านทางหลวงหมายเลข ๔๐๔๐ (ถนนนาเหนือ - ปากลาว) ไปบรรจบกับแนวเส้นทางของโครงการทางเลี่ยงเมืองทับปุดที่เป็นของโครงการในอนาคตของ ทล. ที่มีการสำรวจและออกแบบรายละเอียดไว้แล้ว บริเวณบ้านไสเสียด มีระยะทางประมาณ ๒๖ กิโลเมตร งบประมาณก่อสร้างประมาณ ๑,๙๐๐ ล้านบาท โครงการได้ออกพระราชกฤษฎีกาเวนคืนที่ดินแล้วเมื่อปี ๒๕๖๓
ปัจจุบันอยู่ระหว่างดำเนินการจัดกรรมสิทธิ์ที่ดิน และมีแผนจะเริ่มดำเนินการก่อสร้างในปี ๒๕๖๕ คาดว่าจะก่อสร้างแล้วเสร็จในปี ๒๕๖๘ สำหรับรูปแบบถนนเป็นทางขนาด ๔ ช่องจราจรไป-กลับ กว้างช่องละ ๓.๕ เมตร ไหล่ทางด้านนอกกว้าง ๒.๕ เมตร ไหล่ทางด้านในกว้าง ๑.๕ เมตร แบ่งทิศทางการจราจรด้วยเกาะกลางแบบกดเป็นร่อง มีเขตทางโดยทั่วไปกว้าง ๖๐ เมตร ในบริเวณจุดกลับรถใต้สะพานมีทางคู่ขนานกำหนดเขตทางเป็น ๙๐ เมตร
ส่วนบริเวณจุดตัดทางแยกจะมีเขตทางกว้างกว่าช่วงปกติโดยเป็นไปตามลักษณะทางเรขาคณิตและระยะการมองเห็นที่ปลอดภัยบริเวณทางแยก ซึ่งในการออกแบบได้พิจารณาให้สอดคล้องกับสภาพภูมิประเทศที่แนวเส้นทางตัดผ่าน สำหรับการออกแบบจุดตัดทางแยกตามแนวเส้นทางประกอบด้วย จุดตัดถนนโครงการกับทางหลวงหมายเลข ๔๔  ที่ กม. ๐+๐๐๐ (จุดเริ่มต้นโครงการ) ทางหลวงหมายเลข ๔๐๓๕
ที่ กม. ๕+๔๙๐ ทางหลวงหมายเลข ๔ ที่ กม. ๒๒+๒๓๓ ทางหลวงหมายเลข ๔๐๔๐ (เดิม) ที่ กม. ๒๕+๕๖๑ เมื่อโครงการก่อสร้างแล้วเสร็จจะช่วยอำนวยความสะดวกและเพิ่มความรวดเร็วในการเดินทางไปยังจังหวัดต่าง ๆ ของภาคใต้ ยกระดับมาตรฐานความปลอดภัย เพิ่มประสิทธิภาพการคมนาคมขนส่ง อีกทั้งยังเป็นการสนับสนุนการพัฒนาทางเศรษฐกิจและการท่องเที่ยวของพื้นที่และของประเทศอีกทางหนึ่งด้วย
